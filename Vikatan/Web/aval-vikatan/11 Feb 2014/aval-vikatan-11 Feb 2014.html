	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அவள் 16</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="740" alt="" src="http://cdnw.vikatan.com/aval/2014/02/njrlmg/images/p59.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">படிப்ஸ் எரிப்ஸ் ரசிப்ஸ்</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>''பொங்கல் செலிப்ரேஷன் எல்லாம் முடிச்சு வந்தாச்சு. ஊர்ல, வீட்டுல தெரிஞ்சுகிட்ட புதிய விஷயங்களோட அப்டேட் ப்ளீஸ்'' என்றதும் 'டக்டக்’கென கோவை, 'ஜி.ஆர்.டி காலேஜ் ஆஃப் சயின்ஸ்’ மாணவிகள் அள்ளித் தெளித்த முத்துக்கள் இதோ... </strong></span></p>
<p style="text-align: center"><a target="_blank" href="http://www.vikatan.com/aval/2014/02/njrlmg/images/p60.jpg"><span style="color: #0000ff"><u><strong>தெளிவாக படிக்க க்ளிக் செய்யவும்</strong></u></span></a></p>
<p style="text-align: center"><span style="color: #ff0000"><strong><a target="_blank" href="http://www.vikatan.com/aval/2014/02/njrlmg/images/p60.jpg"><img alt="" align="middle" width="600" height="434" src="http://cdnw.vikatan.com/aval/2014/02/njrlmg/images/p60sma.jpg"></a></strong></span></p>
<p class="content"> </p>
<p class="content"><span style="color: #ff0000"><strong>பங்கேற்ற மாணவிகள்: </strong></span>ரேவதி , நிரஞ்சனா, ஸ்டெஃபி, பூஜா, ஜனரஞ்சனி.</p>
<p class="content"><span style="color: #ff0000"><strong>தொகுப்பு:</strong></span> தி.ஜெயப்பிரகாஷ்  </p>
<p class="content"><span style="color: #ff0000"><strong>படங்கள்: </strong></span>அ.ஜெஃப்ரி தேவ் </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஷாப்பிங் ஆப்ஸ்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="927" src="http://cdnw.vikatan.com/aval/2014/02/njrlmg/images/p62.jpg"></p>
<p style="text-align: center"><img alt="" align="middle" width="600" height="868" src="http://cdnw.vikatan.com/aval/2014/02/njrlmg/images/p63.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">Slam Book</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>இந்த முறை ஸ்லாம் புக்கை தொகுத்திருப்பவர்கள்... ஆல்ஃபா பொறியியல், கலை மற்றும் அறிவியல் கல்லூரி மாணவ  மாணவிகள், சென்னை.</strong></span></p>
<p style="text-align: center"><span style="color: #ff0000"><strong><img align="middle" width="550" height="1068" alt="" src="http://cdnw.vikatan.com/aval/2014/02/njrlmg/images/p64.jpg"></strong></span></p>
<p style="text-align: center"><span style="color: #ff0000"><strong><img align="middle" width="550" height="1069" alt="" src="http://cdnw.vikatan.com/aval/2014/02/njrlmg/images/p65.jpg"></strong></span></p>
<p style="text-align: center"><span style="color: #ff0000"><strong><img align="middle" width="550" height="1014" alt="" src="http://cdnw.vikatan.com/aval/2014/02/njrlmg/images/p66.jpg"></strong></span></p>
<p class="content">சந்திப்பு: பா.ஓவியா  </p>
<p class="content">படங்கள்: ஜெ.பி.ரினி, அபிநயா.கு</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நமக்குள்ளே... </div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>'எ</strong></span>வ்ளோ சம்பாதிச்சாலும், பத்தவே மாட்டேங்குது...' என்று சமீபத்தில் என் வீட்டுக்கு வந்திருந்த தோழி ஒருவர் புலம்பலாகச் சொன்னபோது, உள்ளுக்குள் சிரித்துக் கொண்டேன்.</p>
<p class="content">'மாசம் 50 ஆயிரம் வருமானம் இருந்தப்பவும் பணத்தேவை இருந்துச்சு. இப்ப நானும் வேலைக்குப் போய் மாசம் 50 ஆயிரம் சம்பாதிக்கிறேன். இப்ப குடும்ப வருமானம் லட்சத்தை தாண்டிடுச்சு. ரெண்டு பேர் சம்பாதிச்சும்... பணத்தேவை குறையலையே’ என்பதுதான் தோழியின் புலம்பல்.</p>
<p class="content">இதேபோலத்தான் மூன்று நாட்களுக்கு முன்னதாக 'வீட்டுக்காரர் மாசம் 12 ஆயிரம் சம்பாதிக்கறார்... நானும் எட்டாயிரத்துக்கு மேல சம்பாதிக்கிறேன். ஆனாலும், இருபது தேதியானா... கடன் வாங்க வேண்டியிருக்கே'' என்று எங்கள் வீட்டு வேலைக்கார பெண்மணியும்  புலம்பியிருந்தார்!</p>
<p class="content">'ஆயிரத்துக்கும் புலம்பல்... லட்சத்துக்கும் புலம்பல்... கோடிகளில் சம்பாதிக்கும் பில்கேட்ஸ் வீட்டுக் கதையைக் கேட்டால் என்னவாக இருக்குமோ?' என்றுதான் உள்ளுக்குள் சிரித்துக் கொண்டேன்.</p>
<p class="content">'வருமானம் உயர்வதைப் போலவே... விலைவாசியும் உயர்ந்துகொண்டே  இருப்பதுதான் பணத்தேவை உயர்வுக்கும் காரணம்' என்று சிம்பிளாக ஒதுக்கத் தோன்றவில்லை தோழிகளே! சிக்கனம், சேமிப்பு போன்றவையெல்லாம் கொஞ்சம் கொஞ்சமாக விடைபெற்றுக் கொண்டிருப்பதும் காரணம் என்றே நினைக்கிறேன்.</p>
<p class="content"><img align="left" width="70" height="140" alt="" src="http://cdnw.vikatan.com/aval/2014/02/njrlmg/images/p98.jpg">முன்பெல்லாம் வீட்டுக்கு ஒரு தொலைக்காட்சிப் பெட்டி இருப்பதே அபூர்வம். இப்போதோ... பெரும்பாலான வீடுகளில் அறைக்கொன்றாக இருக்கின்றன. நடுத்தர வர்க்கத்து வீடுகளாக இருந்தாலும் இரண்டு கார்கள், குடிசை வீடுகளாக இருந்தாலும் இரண்டு, மூன்று பைக்குகள், எந்த வகையான வீடுகளாக இருந்தாலும் மூன்று, நான்கு செல்போன்கள்... சொல்லிக்கொண்டே போகலாம்.</p>
<p class="content">பொங்கல், தீபாவளிக்கு மட்டுமே புதுத்துணிகளை பார்த்த காலம் மலையேறி... அந்த நாள், இந்த நாள், அந்த விழா, இந்த விழா என எதற்கெடுத்தாலும் வாங்கிக் குவிக்கிறோம்.</p>
<p class="content">தேவையானபோது கடைக்குப் போய் சாமான்கள் வாங்கிய காலம் காணாமல் போய், மாதாந்திர பட்டியல் கொடுத்து வாங்கும் கலாசாரமும் கரைந்து... 'ஷாப்பிங் மால்' தள்ளுவண்டியில் பார்க்கிற பொருளையெல்லாம் அள்ளிப் போடுகிறோம்.</p>
<p class="content">கோடை விடுமுறையில் மட்டுமே இருந்த ஊர்ப்பயணம்... சேர்ந்தாற்போல மூன்று நாட்கள் விடுமுறை கிடைத்தால்கூட 'கொடைக்கானலுக்கு டிக்கெட் போடு' என்கிற அளவுக்கு மாறிவிட்டது!</p>
<p class="content">ஆகக்கூடி நம் பிரச்னை, பணத்தேவையாகத் தெரியவில்லை... குணத்தேவை என்பதாகத்தான் இருக்கிறது. அவசியம் எது... அத்தியாவசியம் எது என்பதை ஆராய்ந்து பார்க்கும் குணம்தான் முதலில் தேவை. 'விரலுக்கேத்த வீக்கம்' என்பது புரிந்தால், கையிலிருக்கும் சொற்பங்களில்கூட சொர்க்கம் தெரியும்தானே தோழிகளே!</p>
<p style="text-align: right"><span style="color: #ff0000"><strong>உரிமையுடன்</strong></span></p>
<p style="text-align: right"><span style="color: #ff0000"><strong><img align="right" width="80" height="63" alt="" src="http://cdnw.vikatan.com/aval/2014/02/njrlmg/images/p98a.jpg"></strong></span></p>
<p style="text-align: right"> </p>
<p style="text-align: right"> </p>
<p style="text-align: right"> </p>
<p style="text-align: right"><span style="color: #ff0000"><strong>ஆசிரியர்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அயோடின் உப்பு</div>
<div class="subtitle1">அவரவர் விருப்பம்... </div>
<div class="subtitle2">கட்டாயம் தேவை! </div>
<div class="subtitle3">விவாதங்களும்... விளக்கங்களும்...  - ஃபாலோஅப்</div>
<div class="subtitle4">ஜெ.எம்.ஜனனி</div>
<div class="subtitle5"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>க</strong></span>டந்த இதழுடன் நிறைவுபெற்ற 'உங்கள் தட்டில் உணவா விஷமா..?’ கட்டுரைத் தொடர் குறித்து, ஏகப்பட்ட பாராட்டுக் கடிதங்கள் குவிகின்றன. இவற்றுக்கு நடுவே, இத்தொடரில் இடம்பிடித்த அயோடின் உப்பு தொடர்பான செய்தி குறித்து, இரண்டு பேர் நமக்கு கடிதங்களை அனுப்பி வைத்துள்ளனர்.</p>
<p class="content">தூத்துக்குடியைச் சேர்ந்த 'சீஸன் சால்ட்ஸ்' நிறுவனத்தின் உரிமையாளர் டி.ஆர்.கந்தசாமி, 'டேபிள்சால்ட் காரணமாக ஏற்படும் விளைவுகளால் இன்று பலர் மீண்டும் கல் உப்புக்கு மாறிக்கொண்டிருப்பது உண்மை. ஆனால், அரசு அனைத்து உப்பு உற்பத்தியாளர்களையும் உப்பில் அயோடின் சேர்க்கச் சொல்லி வலியுறுத்துகிறது. தற்போதுள்ள 'எஃப்.எஸ்.எஸ்.ஏ.ஐ.' (FSSAI-Food Safety and Standards Authority of India) சட்டம், உணவுக்கான உப்பில் அயோடின் சேர்க்காமல் விற்பதை தடைசெய்கிறது. சிகரெட்டை தடைசெய்ய முடியாத அரசு, அயோடின் சேர்க்காத உப்பை இவ்வளவு பிரயத்தனப்பட்டு தடைசெய்வது விந்தை. அயோடின் உப்பு காரணமாக நன்மையும் உண்டு, தீமையும் உண்டு. எனவே, அதைத் தேவைப்படுபவர்கள் வாங்கிப் பயன்படுத்தலாம். அதற்காகவே நாங்கள் அயோடின் கலந்த உப்பை தயாரிக்கிறோம். அதேசமயம், அயோடின் சேர்க்காத உப்பும் சந்தையில் கிடைக்க வேண்டும். அதைத் தேர்ந்தெடுக்கும் உரிமை நுகர்வோர் கையில் இருக்க வேண்டும். கட்டாயத்தின் பெயரில் அயோடின் உப்பை வாங்கச் சொல்வது நல்லதல்ல'' என்று அழுத்தமாகப் பதிவு செய்திருக்கிறார்.</p>
<p class="content">மதுரையில் இயங்கும், 'மனித உரிமைகள் மற்றும் வளர்ச்சி நிறுவனம்' எனும் தொண்டு நிறுவனத்தைச் சேர்ந்த நிஷா, 'கடல் நீர் மற்றும் நாம் உண்ணும் உணவில் உள்ள அயோடின் அளவு மிகமிகக் குறைவு. கட்டுரை ஆசிரியர் குறிப்பிட்டுள்ளபடி ஒரு சராசரி மனிதனுக்குத் தேவையான அயோடின் அளவு 15 மைக்ரோ கிராம் நாம் உண்ணும் உணவில் கிடைப்பதில்லை. எனவேதான் இந்த முக்கிய அத்தியாவசிய நுண்சத்து உப்பில் போதிய அளவு கலக்கப்பட்டு வழங்கப்படுகிறது. உப்பில் உள்ள அயோடின் உலகில் எங்குமே பிரித்தெடுக்கப்படுவதில்லை. மாறாக, உப்பில் தேவையான அளவு அயோடின் சேர்க்கப்படுகிறது.</p>
<p style="text-align: center"><img align="middle" width="600" height="154" alt="" src="http://cdnw.vikatan.com/aval/2014/02/njrlmg/images/p76.jpg"></p>
<p class="content">மேலை நாடுகளில் 1920-களிலேயே இப்படி அயோடின் சேர்ப்பது துவங்கிவிட்டது. அந்நாடுகள், அயோடின் குறைபாட்டினால் ஏற்படும் நோய்களை வெற்றிகரமாக ஒழித்துவிட்டன. தெற்காசிய நாடுகளில்தான் அயோடின் குறைபாடு நோய்கள் மிக அதிகம். அதனால்தான் இந்திய அரசு, இக்குறைபாட்டை ஒழிக்க அயோடின் இல்லாமல் உப்பு விற்பனை செய்வதைத் தடைசெய்துள்ளது.</p>
<p class="content">இந்தியாவில் உப்பு உற்பத்தியில் இரண்டாம் இடத்தில் உள்ள தமிழகத்தில் அயோடின் குறைபாட்டினால் ஏற்படும் நோய்கள் அதிகம். இதற்கு முக்கியக் காரணம், போதிய ஆதாரங்கள் எதுவும் இல்லாமல் இவ்வாறு தவறான தகவல்களை, அதிலும் மருத்துவர்களே பரப்புவது தமிழகத்தின் சாபக்கேடு’ என்று குறிப்பிட்டுள்ளார்.</p>
<p class="content">இந்த இரண்டு கடிதங்களையும் கட்டுரை ஆசிரியர் டாக்டர் சௌந்தரபாண்டியன் முன்பாக வைத்தபோது... ''அயோடின் உப்பு பற்றி மேலும் சில விளக்கங்களை வாசகிகளுக்கு கொடுப்பதற்கு வாய்ப்பு கொடுத்தமைக்காக இவர்களுக்கு நன்றி'' என்று சிரித்தபடியே சொன்ன டாக்டர், நீண்ட விளக்கத்தையும் தந்தார்!</p>
<p class="content"><img align="left" width="250" height="177" alt="" src="http://cdnw.vikatan.com/aval/2014/02/njrlmg/images/p76a.jpg">''முதலில் அயோடின் பற்றிய சில அடிப்படை உண்மைகளை உங்களுக்குச் சொல்ல வேண்டும். அயோடின் பூர்விகம் கடல் நீர்தான். கடலில் வாழும் மீன்கள், கடலில் விளையும் தாவரங்களான கடல் பாசிகள், கடல் நீரில் எடுக்கும் உப்பு, கடலோரப் பகுதிகளில் விளையும் தாவரங்கள் எல்லாவற்றிலும் அயோடின் உண்டு. கடற்கரையிலிருந்து வெகுதூரம் தள்ளி அமைந்திருக்கும் பிரதேசங்களின் நிலத்தில் அயோடின் குறைவு. ஆகவே, அந்தப் பகுதி தாவரங்களிலும் அயோடின் குறைவு. அயோடின் குறைபாட்டால் விளையும் தைராய்டு பிரச்னையும் இந்த அடிப்படையில்தான்.</p>
<p class="content">உலகில் உள்ள 254 நாடுகளில், தற்போது வெறும் 32 நாடுகளில்தான் அயோடின் குறைபாடு உள்ளது. உலகின் ஜனத்தொகையில் வெறும் 2 சதவிகிதம் பேருக்கே தைராய்டு பிரச்னை. நம் நாட்டில் 125 கோடி பேரில் 6 கோடி பேருக்குத்தான் தைராய்டு குறைபாடு உள்ளது என்று ஏற்கெனவே கூறியிருக்கிறேன். இந்த 2 சதவிகித மக்களுக்காக, மீதம் உள்ள 98 சதவிகித மக்களைப் பலிகடா ஆக்குவது என்ன நியாயம்? உலக சுகாதார மையம் வெளியிட்டுள்ள அயோடின் குறை பாடுள்ள நாடுகளின் 'டாப் - 10’ பட்டியலில் இந்தியா இல்லை என்பது உண்மை.</p>
<p class="content">அமெரிக்காவின் மத்தியப் பகுதியிலிருந்து ராணுவத்தில் சேர்ந்து பணியாற்றிய பலர் மந்தமாகவும், பருத்தும், தைராய்டு வீக்கத்தோடும் இருப்பதைக் கவனித்த ராணுவ அதிகாரிகள், அவர்களுக்கு உணவில் அயோடின் குறைபாடு இருப்பதை ஆராய்ச்சி மூலமாகக் கண்டுபிடித்தார்கள். அப்போதுதான் 1924-ல் அயோடின் கலந்த உப்பு உபயோகத்துக்கு வந்தது. அந்தப் பகுதி மக்களுக்கு தைராய்டு பிரச்னை தீர்ந்தது. ஆனால், பல வருடங்களுக்குப் பிறகு, அந்தப் பகுதியைச் சேர்ந்த முதியவர்கள் பலர் அயோடின் மிகுதியால் ரத்தக்கொதிப்பு, மாரடைப்பு போன்ற வியாதிகளால் அதிக எண்ணிக்கையில் மடிந்தனர் என்பது மருத்துவ சரித்திரம்.</p>
<p class="content">''சகோதரி நிஷா, 'கடல் நீரிலிருந்து அயோடினை உலகில் எங்குமே பிரிப்பதில்லை. நம் உணவில் போதிய அளவு அயோடின் கிடைப்பதில்லை' என்றெல்லாம் சொல்லியிருக்கிறார். உண்மை என்னவென்றால், கடல் நீரிலிருந்து எடுக்கப்படும் இயற்கை உப்பில் சோடியம், அயோடின் உள்ளிட்ட 84 ஊட்டச்சத்துக்களில் சோடியத்தைத் தவிர, மீதி 83 சத்துக்களையும் அறவே நீக்கிவிட்டு, ரொம்ப கரிசனத்துடன் அயோடின் மட்டும் சேர்க்கிறார்கள். ஏன் சோடியத்தை மட்டும் நீக்கவில்லை... ஏன் அயோடினை மட்டும் சேர்க்கிறார்கள்..?  </p>
<p class="content"><img align="right" width="120" height="229" alt="" src="http://cdnw.vikatan.com/aval/2014/02/njrlmg/images/p76b.jpg">பிளாஸ்டிக் தொழிற்சாலைகள், பி.வி.சி தொழிற்சாலைகள், காகிதக்கூழ் தொழிற்சாலைகள், குளோரின் தயாரிப்பு, உணவுப் பதனிடும் தொழில்கள் - எல்லாவற்றுக்கும் சுத்தமான சோடியம் குளோரைடு தேவை. இதற்காக ஒட்டுமொத்த உப்பையும் 'பிளீச்’ செய்து, சோடியம் குளோரைடு தவிர அதில் உள்ள 83 சத்துக்களையும் அறவே நீக்குகிறார்கள். 94 பங்கு உப்பை (சோடியம் குளோரைடு) தொழிற்சாலைகளுக்குக் கொடுக்கிறார்கள். மீதி உள்ள 6 பங்கு உப்பில் மீண்டும் அயோடின் சேர்த்து, உங்கள் தட்டில் கொட்டுகிறார்கள். உப்பளங்களில் கிடைக்கும் இயற்கை உப்பை ஆயிரக்கணக்கான ஆண்டுகளாக உபயோகித்து வந்தவேளையில், அதைச் சுத்திகரிக்க வேண்டும் என்று ஆரம்பித்தது இதற்காகத்தான். இதற்குப் பிறகுதான், அயோடின் குறைபாடு பற்றிய பிரச்னைகள் எழ, உப்புத் தொழிற்சாலைகள் இப்படி அவசர அவசரமாக அயோடினை உப்பில் கலந்து, விலையையும் 10 மடங்கு ஏற்றினர்.</p>
<p class="content">சரி, அயோடின் உப்பு உண்மையில் பிரச்னைகளைத் தீர்த்ததா? அதுவும் இல்லை. இயற்கை உப்பில் இருக்கும் அயோடின் ஸ்திரமானது - கரையாது. ஆனால், உப்பில் கலக்கும் செயற்கை அயோடின் ஸ்திரமற்றது. உப்பு பாக்கெட்டைத் திறந்த ஒரு மாதத்துக்குள் அத்தனை அயோடினும் ஆவியாகிவிடும். இப்படி ஆவியாகிவிடலாம் என்ற பயத்தில், தேவைக்கு மேல் பல மடங்கு அதிகமாகக் கலக்கிறார்கள். இதைத் தடுக்க அமெரிக்காவில் கடுமையான சட்டங்கள் உண்டு. இங்கே? அதுமட்டுமல்ல, அயோடின் உப்பை அறிமுகம் செய்த அமெரிக்காவிலேயே, 'அயோடின் உப்பு கட்டாயம் சேர்க்கப்பட வேண்டும்' என்று சட்டம் கிடையாது.</p>
<p class="content">அளவுக்கதிகமாக அயோடின் கலப்பதும், அயோடின் மிகுதி வியாதிகளுக்கு ஒரு காரணம். இவற்றில் 'ஹாஷிமேட்டோஸ்’ என்ற ஆட்டோ - இம்யூன் வியாதி முக்கியமானது. இது, இப்போது உலகெங்கும் பெருகி வருகிறது. அயோடின் வேலை செய்வதற்கு 'செலீனியம்’ என்ற தாதுப் பொருளும் தேவை. கடல் உப்பில் செலீனியம் உண்டு... அயோடின் உப்பில் இல்லை. செலீனியம் இல்லாத உப்புதான், இந்த வியாதிக்குக் காரணம்.</p>
<p class="content"><img align="left" width="450" height="368" alt="" src="http://cdnw.vikatan.com/aval/2014/02/njrlmg/images/p76c.jpg">கல் உப்பு, கடல் நீரில் எடுக்கப்படுகிறது. 'டேபிள் சால்ட்’ என்பதன் மூலம்... கடல் மட்டுமல்ல. பெட்ரோலிய எண்ணெய் சுத்திகரிப்பில் மிஞ்சும் கழிவுகளிலிருந்தும் இந்த உப்பு தயாரிக்கப்பட்டு, பாலிஷ் போட்டு பளபளப்பாக்குகிறார்கள். ஆக, நாம் உபயோகிக்கும் 'டேபிள் சால்ட்’, கடல் உப்பா, பெட்ரோலிய எண்ணெய் சுத்திகரிப்புக் கழிவா என்பதை நுகர்வோர் அறிவதற்கில்லை’' என்று அதிர்ச்சியைக் கூட்டிய டாக்டர்,  </p>
<p class="content">''தூத்துக்குடி டி.ஆர்.கந்தசாமி சொல்வதுபோல, என்ன சாப்பிட வேண்டும் எனும் உரிமை ஒவ்வொரு மனிதனைச் சார்ந்தது. அயோடின் வேண்டுமா... வேண்டாமா என்பதை மக்களிடமே விட்டுவிட வேண்டும். ஆம், தேவைஇருப்பவர்கள்தான் மருந்து சாப்பிட வேண்டும். ஆனால், அனைவரையுமே சாப்பிடச் சொல்வது ஆபத்தானதுதானே!'' என்ற கேள்வியை முன் வைத்து முடித்தார்!</p>
<hr>
<p class="content"><span style="color: #ff0000"><strong><u>அன்றாட உணவில் அயோடின்!</u></strong></span></p>
<p class="content">உண்மையில், நம் அன்றாட உணவில் அயோடின் தாராளமாகக் கிடைக்கிறது. கீழே இருக்கும் பட்டியலைப் பாருங்கள். இவற்றைஎªல்லாம் அன்றாட உணவில் கொஞ்சம் கொஞ்சம் சேர்த்தாலே... அயோடின் பற்றாக்குறை தானே ஓடிவிடும்</p>
<p class="content"><img align="left" style="width: 9px; height: 8px" alt="" src="http://cdnw.vikatan.com/aval/2014/02/njrlmg/images/dot4.jpg"> மீன் 2 துண்டு - 35 மை.கி</p>
<p class="content"><img align="left" style="width: 9px; height: 8px" alt="" src="http://cdnw.vikatan.com/aval/2014/02/njrlmg/images/dot4.jpg"> முட்டை 1 - 12 மை.கி</p>
<p class="content"><img align="left" style="width: 9px; height: 8px" alt="" src="http://cdnw.vikatan.com/aval/2014/02/njrlmg/images/dot4.jpg"> பால் 1 கப் - 56 மை.கி</p>
<p class="content"><img align="left" style="width: 9px; height: 8px" alt="" src="http://cdnw.vikatan.com/aval/2014/02/njrlmg/images/dot4.jpg"> உருளைக்கிழங்கு 1 - 60 மை.கி</p>
<p class="content"><img align="left" style="width: 9px; height: 8px" alt="" src="http://cdnw.vikatan.com/aval/2014/02/njrlmg/images/dot4.jpg"> பீன்ஸ் 1/2 கப் - 32 மை.கி</p>
<p class="content"><img align="left" style="width: 9px; height: 8px" alt="" src="http://cdnw.vikatan.com/aval/2014/02/njrlmg/images/dot4.jpg"> வாழைப்பழம் 1 - 3 மை.கி</p>
<p class="content"><img align="left" style="width: 9px; height: 8px" alt="" src="http://cdnw.vikatan.com/aval/2014/02/njrlmg/images/dot4.jpg"> அயோடின் உப்பு 1 கிராம் - 77 மை.கி</p>
<p class="content"><img align="left" style="width: 9px; height: 8px" alt="" src="http://cdnw.vikatan.com/aval/2014/02/njrlmg/images/dot4.jpg"> கடல் உப்பு 1 கிராம் - 30 மை.கி</p>
<p class="content"><img align="left" style="width: 9px; height: 8px" alt="" src="http://cdnw.vikatan.com/aval/2014/02/njrlmg/images/dot4.jpg"> கடல் பாசி 1/4 அவுன்ஸ் - 4500 மை.கி</p>
<p class="content">நம் ஊர் கத்திரிக்காய், வெண்டைக்காய், முருங்கைக்காய், கீரை வகைகள், பழங்கள் எல்லாவற்றிலும் அயோடின் உண்டு.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஐயோ தேங்காய் அல்ல... ஆஹா தேங்காய்!</div>
<div class="subtitle1">வே.கிருஷ்ணவேணி</div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>''தே</strong></span>ங்காயைச் சாப்பாட்டுல சேர்த்துக்காதீங்க... உடம்பு பருத்துடும். ஹார்ட் அட்டாக் வந்துடும்.''</p>
<p class="content">- இப்படி தேங்காய் பற்றி பயமுறுத்தலான விஷயங்களையே கடந்த முப்பது, நாற்பது ஆண்டுகளாக இங்கே பேசிக்கொண்டிருக்கிறோம்.</p>
<p class="content">ஆனால், ''இது அத்தனையுமே உலக அளவிலான பிற எண்ணெய் வியாபார நிறுவனங்கள் செய்த தந்திரம். உண்மையில் தேங்காய் உடலுக்கு நல்லது. அதிலிருக்கும் சத்துக்கள் இணையற்றவை. தைரியமாக தேங்காயைப் பயன்படுத்துங்கள்'' என்று நம்பிக்கையூட்டுகிறார், பிரபல சித்த மருத்துவர் கு.சிவராமன்.</p>
<p class="content">''அட, என்னங்க நீங்க... பத்து ரூபாய், பன்னிரண்டு ரூபாய்னு நேத்து வரைக்கும் தேங்காய் வித்துக்கிட்டிருந்தப்ப எல்லாம் இதைச் சொல்லல... இப்ப, ஒரு தேங்காய் 20 ரூபாய்க்கு மேல விக்குது! இந்த நேரத்துல வந்து சொல்றீங்களே'' என்கிறீர்களா..?</p>
<p class="content">இதற்கும் அழகான பதிலை இப்படி முன்வைக்கிறார் சிவராமன்...</p>
<p class="content"><img alt="" align="right" width="120" height="187" src="http://cdnw.vikatan.com/aval/2014/02/njrlmg/images/p32a.jpg">''150 ரூபாய் கொடுத்து பிள்ளைகளுக்கு சந்தோஷமாக பீட்ஸா வாங்கிக் கொடுக்கிறோம். கண்ட சிக்கன் உணவுகளையெல்லாம் 200, 300 ரூபாய்க்கு வாங்கித் தருகிறோம். இவையெல்லாம் தேவையற்ற உடல் பிரச்னைகளை அள்ளிக் கொண்டு வருபவை. ஆனால், தன் மருத்துவக் குணங்களால் பிரமிக்க வைக்கும் இயற்கை உணவான தேங்காயை, 20 ரூபாய் கொடுத்து வாங்க யோசிக்கிறோம். 'தேங்காய், கொலஸ்ட்ரால்... ஆகவே ஆகாது’ என்று அதை ஒதுக்கியதன் பின்னணியில் இருக்கும் அறியாமை மற்றும் அரசியலை ஒவ்வொருவரும் அறிய வேண்டியது அவசியம்!''</p>
<p class="content"><span style="color: #ff0000"><strong>தேங்காய் எண்ணெயின் வரலாறு!</strong></span></p>
<p class="content">தொடர்ந்து பேசிய சிவராமன், ''சுவையைவிட, மருத்துவப் பயனை வைத்தே உணவுப் பொருட்களைக் கொண்டாடும் நம் முன்னோர்கள், தேங்காய் தீயது என்றால், அப்போதே ஒதுக்கியிருப்பார்கள். ஆனால், சித்த, ஆயுர்வேத மருத்துவங்களில் தேங்காய் முக்கிய உணவு மற்றும் மருந்துப் பொருளாகவே உள்ளது. தமிழ்நாடு உள்ளிட்ட தெற்காசிய பகுதியில் கிட்டத்தட்ட பல ஆயிரம் ஆண்டுகளாகவே தேங்காய் மற்றும் அதன் எண்ணெய் பயன்பாட்டில் இருக்கிறது. இந்த தேங்காயின் ராஜ்யத்தை, 1970-ம் ஆண்டுகளில் மாற்றியது உலகச் சந்தை அரசியல். எண்ணெய் வர்த்தகத்தில் மிகப்பெரும் போட்டி எழுந்த அந்தக் காலகட்டத்தில், அமெரிக்க ஐக்கிய நாடுகள் ஆலிவ் எண்ணெயையும், சூரியகாந்தி எண்ணெயையும் பிரதானப்படுத்துவதற்காக, தேங்காயின் ஆளுமையைக் குறைக்கும் வேலைகளில் இறங்கி, வெற்றிகண்டுவிட்டன.</p>
<p class="content"><span style="color: #ff0000"><strong>உண்மை என்ன..?!</strong></span></p>
<p class="content">தேங்காயில் அதிக கொழுப்புச் சத்து இருப்பதால், கொலஸ்ட்ரால் இருப்பவர்கள் சாப்பிடக்கூடாது என்பார்கள். எந்த ஒரு தாவர எண்ணெயிலிருந்தும் கொலஸ்ட்ரால் நேரடியாக ரத்தத்தில் கலப்பது கிடையாது. நெய் மற்றும் புலால் உணவுகளால் மட்டுமே நேரடியாக ரத்தத்தில் கலக்கிறது. நோய் எதிர்ப்பு சக்தியைக் கூட்டக் கூடிய 'மோனோலோரின்' எனும் பொருள் தேங்காயில் மட்டும்தான் அதிகமாக இருக்கிறது. இது, நோய் எதிர்ப்பு ஆற்றலை அதிகரிப்பதுடன் ரத்தக் கொழுப்பைக் குறைப்பதற்கும் உதவுகிறது. தேங்காயைத் தவிர, இந்த சக்தி இயற்கையாகவே கிடைக்கும் இன்னொரு இடம்... தாய்ப்பால் மட்டுமே!</p>
<p style="text-align: center"><img alt="" align="middle" width="420" height="399" src="http://cdnw.vikatan.com/aval/2014/02/njrlmg/images/p32.jpg"></p>
<p class="content">ஆனால், திட்டமிட்டு பரப்பப்பட்ட பொய் பிரசாரம் நம்மிடம் வந்து சேர்ந்த அளவுக்கு, அதை மறுத்துச் சொன்ன மருத்துவ உண்மைகள் வந்து சேராததால், 'தேங்காய் அதிகம் சேர்க்கக்கூடாது... ஆகாது!’ என்று அறியாமையிலேயே இருக்கிறார்கள் பலர்'' என்று வருத்தம் பொங்கிய சிவராமன்,</p>
<p class="content">''இதய நோய் வந்துவிடும் என்று, தேங்காயைத் தவிர்ப்பவர்களுக்கு ஒரு செய்தி... இதய நோயையே குணப்படுத்தும் ஆற்றல் தேங்காய்க்கு உண்டு. ரத்த நாளங்களில் வெடிப்பு ஏற்படுவதைத் தவிர்ப்பதில், தேங்காய் எண்ணெயில் உள்ள கொழுப்பு பெரிதளவு துணைபுரிகிறது. இன்று அனைவருக்கும் உடல் உழைப்பு குறைவதே கொலஸ்ட்ரால் சேர்வதற்குக் காரணம். உடல் உழைப்பு குறைவாக உள்ளவர்கள் சிறிதளவு தேங்காயை சேர்த்துக் கொள்ளலாம். அதிக ரத்தக் கொதிப்பு உள்ளவர்கள், தேங்காய் எண்ணெயைத் தவிர்க்கலாம்.</p>
<p style="text-align: center"><img alt="" align="middle" width="590" height="338" src="http://cdnw.vikatan.com/aval/2014/02/njrlmg/images/p32b.jpg"></p>
<p class="content">மிகச்சிறந்த குளிர்பானம், இளநீர். கால்சியம், பொட்டாசியம், குளுக்கோஸ் நிரம்பியது. இது டி.என்.எஸ் (டெக்டோரிடின் வித் நார்மல் சலைன்) கொண்ட ஓர் உணவுப் பொருள். உடலுக்கு அவசரமாக உப்பு மற்றும் சர்க்கரை சத்துக்கள் தேவைஎன்றால், உடனடியாகக் கொடுக்கக் கூடியதுதான் இந்த சலைன். இது, தேங்காயில் நிறைந்திருக்கிறது. இது, மாதவிடாய் காலங்களில் பெண்களுக்கு எனர்ஜியைக் கொடுக்கக் கூடியது'' என்றெல்லாம் சொன்ன சிவராமன்,</p>
<p class="content">''மொத்தத்தில், ஓட்டுக்குள் அடைபட்டிருக்கும் அமிர்தமே தேங்காய்!'' என்று முத்தாய்ப்பாகச் சொன்னார்!</p>
<hr>
<p class="content"><span style="color: #ff0000"><u><strong>குழந்தைகளுக்கு இது சத்துணவு!</strong></u></span></p>
<p class="content"><strong><img alt="" align="left" style="width: 16px; height: 12px" src="http://cdnw.vikatan.com/aval/2014/02/njrlmg/images/dotttt.jpg"></strong> தாய்ப்பாலுக்கு பின் முதலில் கொடுக்கப்படும் திட உணவுகள், மற்றும் அரிசி கஞ்சியில் மூன்று அல்லது நான்கு துளி தேங்காய் எண்ணெய் சேர்ப்பது வழக்கம். இதற்குப் பெயர்தான் ஹை கலோரி மீல் (ஹெச்.சி.எம்). இது, குழந்தைகளின் எடையைக் கூட்டி, சருமத்தை வழுவழுப்பாக்கும். ஒல்லியாக இருக்கும் வளர்ந்த குழந்தைகளுக்கு, தேங்காய்ப் பால் கொடுக்கலாம். பருப்பு, அரிசி இரண்டையும் (அரிசி ஒரு பங்கு என்றால், பருப்பு கால் பங்கு) நன்றாகக் குழைய வைத்து, அதனுடன் கொஞ்சம் சர்க்கரை, 4 சொட்டு தேங்காய் எண்ணெய் சேர்த்தும் கொடுக்கலாம்.</p>
<p class="content"><img alt="" align="left" style="width: 16px; height: 12px" src="http://cdnw.vikatan.com/aval/2014/02/njrlmg/images/dotttt.jpg">பெண்கள் பலரும் கேசத்துக்கு எண்ணெயே வைப்பதில்லை. அப்படியே வைத்தாலும் பிசுபிசுப்பில்லாமல் இருக்க வேண்டும் என்று நினைக்கிறார்கள். இதை மனதில் கொண்டே, 'பிசுபிசுக்கவே செய்யாது!’ என்றபடி தேங்காய் எண்ணெயில் உள்ள கொழுப்பை எடுத்துவிட்டு சந்தைக்கு கொண்டு வந்துள்ளன பல நிறுவனங்கள். கொழுப்பை நீக்கித் தயாரிக்கப்படும் தேங்காய் எண்ணெயில் எந்தவிதமான எசன்ஸும் இல்லை. இது நம் கேசத்துக்கு, உடலுக்கு எந்தவிதத்திலும் பயனளிக்காது.</p>
<p class="content"><img alt="" align="left" style="width: 16px; height: 12px" src="http://cdnw.vikatan.com/aval/2014/02/njrlmg/images/dotttt.jpg"> உடல் சூட்டைத் தணித்து, உடலைக் குளிர்ச்சியாக வைக்க உதவும் மிக முக்கிய உணவுப் பொருள் தேங்காய் என்கிறது சித்த மருத்துவம். வயிற்றுப் புண் ஆற, தேங்காய்ப் பால் போல மருந்து எதுவும் இல்லை. அடிக்கடி வாய்ப்புண் ஏற்படுபவர்களும் தேங்காய்ப் பால் பருகலாம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பெண்களை வளைக்கும் ‘சைபர்’ வில்லன்கள்!</div>
<div class="subtitle1">அதிர வைக்கும் அலர்ட் ரிப்போர்ட்</div>
<div class="subtitle2">அவள் விகடன் பார்வை</div>
<div class="subtitle3">சா.வடிவரசு, பொன்.விமலா, சண்.சரவணக்குமார்</div>
<div class="subtitle4">படங்கள்: ப.சரவணகுமார், இ.பொன்.குன்றம்</div>
<div class="subtitle5"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>செ</strong></span>ன்னையைச் சேர்ந்த அந்த இளம்பெண், தன் சக அலுவலக நண்பருடன் எடுத்த புகைப்படங்களை எப்போதோ ஃபேஸ்புக்கில் போஸ்ட் செய்திருக்கிறார். ஒரு மாதத்துக்கு முன் அவருக்குத் திருமணம் நடந்திருக்கிறது. அதன் பிறகு, மனைவியின் ஃபேஸ்புக்கைப் பார்த்த கணவர், அந்த போட்டோவை பார்த்துக் கொந்தளித்திருக்கிறார். பிரச்னை முற்றிப்போக... அந்தப் பெண் தற்கொலை செய்துகொண்டார்.</p>
<p class="content">கடலூர் மாவட்டம், பண்ருட்டியைச் சேர்ந்தவர் 29 வயது பரந்தாமன். இவருடைய மனைவி சத்யாவின் செல்போனில், தட்டாம்பாளையத்தைச் சேர்ந்த கரும்பு வெட்டும் தொழிலாளி ஸ்ரீதர், ஆபாச வார்த்தைகளைப் பேசித் தொந்தரவு செய்து வந்திருக்கிறார். கணவரிடம் சத்யா சொல்ல, உறவினர்களுடன் சென்று ஸ்ரீதரை எச்சரித்துள்ளனர். ஆனாலும், மாதக்கணக்காக தொல்லை தொடரவே போலீஸில் புகார் கொடுத்தனர். அப்போதும் தொல்லை ஓயாத நிலையில், ஒருகட்டத்தில் மனைவி மீதே பரந்தாமனுக்கு சந்தேகம் வந்துவிட்டது. ஜனவரி 17 அன்று பூச்சிக்கொல்லி விஷத்தைக் குடித்துத் தற்கொலை செய்துகொண்டு விட்டார். சத்யாவின் புகாரின் பேரில் தற்போது ஸ்ரீதரை தேடிக் கொண்டிருக்கிறது போலீஸ். ஒரு மகள் மற்றும் இரண்டு மகன்கள் என்று பிஞ்சுக் குழந்தைகளுடன் பரிதாபமாக நிற்கிறார் 25 வயது சத்யா!</p>
<p class="content">மத்திய இணையமைச்சர் சசி தரூரின் மனைவி சுனந்தா புஷ்கர் சமீபத்தில் மர்மமான முறையில் இறந்திருக்கும் விஷயத்தில்கூட, தகவல் தொழில்நுட்பத்தின் கோரக் கரங்கள் படிந்திருக்கின்றன. 'ட்விட்டர்' மூலமாக கணவன், மனைவி மற்றும் கணவனின் புதுத்தோழி என்று வர்ணிக்கப்படும் பாகிஸ்தான் பெண் பத்திரிகையாளர் மெர் தரார் ஆகியோரிடையே நடந்த பகிரல்கள், மரணத்துக்கு முக்கிய காரணமாக வர்ணிக்கப்படுகிறது.</p>
<p class="content"><img align="right" width="300" height="464" alt="" src="http://cdnw.vikatan.com/aval/2014/02/njrlmg/images/p90%20(2).jpg">செல்போன், ஃபேஸ்புக், ட்விட்டர், இணைய பக்கங்கள் என்று தகவல் தொழில்நுட்ப வளர்ச்சி படுவேகமெடுத்து முன்னேறிக் கொண்டிருக்க, அதைவிட படுவேகமெடுத்துக் கொண்டிருக்கின்றன... இந்தத் தொழில்நுட்பங்களை வைத்து நடத்தப்படும் குற்றங்கள். அதற்கு ஒரு சோற்றுப் பதம்தான் மேற்கண்ட கொடூரச் செய்திகள். பல குடும்பங்களின் அமைதிக்கு, ஆப்பு வைத்துக் கொண்டிருக்கும் இதுபோன்ற விவகாரங்களால் பெரும்பான்மையாக பாதிக்கப்படுவது பெண்களே!</p>
<p class="content"><span style="color: #ff0000"><strong><u>ஃபேஸ்புக் விவாகரத்து!</u></strong></span></p>
<p class="content">இதைப் பற்றி சில விஷயங்களை நம்மிடம் பகிர்ந்து கொண்டார், சென்னை உயர் நீதிமன்ற வழக்கறிஞர் அழகுராமன்.</p>
<p class="content">''இன்றைய சூழலில் ஒரு பெண்ணைப் பற்றி முழுமையாகத் தெரிந்துகொள்ள வேண்டுமானால், அவரது ஃபேஸ்புக் பக்கத்துக்குச் சென்று ஃப்ரெண்ட் ஆனாலே போதும். 'தன் குடும்பம், தான் எங்கே குடியிருக்கிறேன்’ என்பதில் ஆரம்பித்து, தினசரி நடவடிக்கைகள் வரை ஒன்று விடாமல் 'ஃப்ராங்க்’காகப் பகிர்ந்துகொள்கிறார்கள். தான் போட்ட 'போட்டோ’ அல்லது 'போஸ்ட்’டுக்கு மற்றவர்கள் 'லைக்ஸ்’ போடாமல் விட்டுவிட்டால்கூட, மன உளைச்சல் அடைகிற அளவுக்கு ஃபேஸ்புக் வியாதி, இளைய தலைமுறையை ஆட்டிப்படைக்கிறது.</p>
<p class="content">முன்பெல்லாம் விவாகரத்துக்காக நீதிமன்றம் வரும் தம்பதிகள், போலீஸிடம் புகார் கொடுத்த நகல் அல்லது எஃப்.ஐ.ஆர் நகலைக் கொண்டு வருவார்கள். இன்றைக்கோ மனைவி/கணவர் ஃபேஸ்புக் பக்கத்தில் இருந்த புகைப்படத்தையோ, அவர்களது பதிவையோ பிரின்ட் எடுத்துக்கொண்டு வருகிறார்கள். நம்மிடம் சுயகட்டுப்பாடு இல்லாததே இதற்கெல்லாம் காரணம்'' என்று சுட்டிக்காட்டிய வழக்கறிஞர், சமீபத்திய விஷயங்கள் சிலவற்றைப் பகிர்ந்தார்.</p>
<p class="content">''ஐ.டி. கம்பெனியில் பணிபுரியும் அந்தப் பெண், தன் அலுவலக டூரின்போது சக அலுவலர்களுடன் சேர்ந்து புகைப்படம் எடுத்திருக்கிறார். அதில் சக நண்பரின் கை, இந்தப் பெண்ணின் இடுப்பில் பட்டிருப்பது போல உள்ள புகைப்படத்தை, அவரது அலுவலக நண்பர்கள் ஃபேஸ்புக்கில் அப்லோட் செய்திருக்கிறார்கள். அந்த பெண்ணுக்கு நிச்சயதார்த்தம் நடந்த பிறகு, புகைப்படத்தை ஃபேஸ்புக்கில் பார்த்த மாப்பிள்ளை பையன், 'எனக்கு இந்தப் பெண் வேண்டாம்’ என்று திருமணத்தை நிறுத்தியதோடு, அந்தப் பெண்ணைப் பற்றி மற்றவர்களிடமும் பகிர்ந்துகொள்ள... இதுவரை அந்தப் பெண்ணுக்கு திருமணம் நடக்கவேயில்லை.</p>
<p class="content">'என் அம்மாவை கேவலமாகச் சித்திரித்து ஃபேஸ்புக்கில் எழுதியிருக்கிறாள் என் மனைவி. அதற்கு அவளுடைய நண்பர்கள் அடித்த கமென்ட்டைப் பாருங்கள்’ என்று அனைத்தையும் அள்ளிக் கொண்டு வந்து காண்பித்ததோடு, விவாகரத்து வாங்கித் தாருங்கள் என்று வந்து நின்றார் ஒரு கணவர். எவ்வளவோ அறிவுரைகள் சொல்லியும் அவர் ஏற்றுக் கொள்ளவில்லை. தற்போது வழக்கு நடந்து கொண்டிருக்கிறது. குடும்ப விஷயம் என்பது கண்ணாடி போன்றது. அதை யார் யாரிடம் பகிர வேண்டும் என்ற வரைமுறை தெரியாமல் பொது சபையில் பகிர்வதால் <img align="left" width="120" height="180" alt="" src="http://cdnw.vikatan.com/aval/2014/02/njrlmg/images/p90a.jpg">வரும் வினைகள்தான் இவையெல்லாம்'' என்று ஆதங்கப்பட்டார், அழகுராமன்.</p>
<p class="content"><span style="color: #ff0000">மூன்றாவது கண் வில்லன்கள்!</span></p>
<p class="content">நமக்கே தெரியாமல், பொதுக் கழிவறைகள், ஹோட்டல்களின் படுக்கை அறை மற்றும் குளியல் அறைகள், பெரிய பெரிய துணிக்கடைகளின் டிரயல் ரூம்கள்... என பல இடங்களிலும் மூன்றாவது கண்ணாக கேமரா ஒளிந்திருப்பது சர்வசாதாரணமாகி விட்டது. இப்படி எடுக்கப்படும் பெண்களின் போட்டோக்களில் இருக்கும் தலையை வேறொரு நிர்வாண உருவத்துடன் பொருத்தி, அந்தப் பெண்ணின் வாழ்வைச் சீரழிக்கும் சைபர் குற்றவாளிகள் அதிகரித்துக் கொண்டுள்ளனர். எல்லோர் கைகளிலும் செல்போன்கள் இருப்பதால், பக்கத்து வீட்டு குளியல் அறை ஜன்னல் வழியாக அந்த வீட்டுப் பெண்களைத் தாறுமாறாக படம்பிடித்து, இணையங்களில் உலவவிடுவதும் அதிகரித்துள்ளது!</p>
<p class="content">சைபர் குற்றங்களின் வீரியம் குறித்து சென்னை உயர் நீதிமன்ற வழக்கறிஞர் வே.பாலுவிடம் கேட்டபோது, ''மார்டன் உலகத்தில் செல்போன் வைத்திருப்பதை ஒரு கௌரவமாகவே கருதுகிறார்கள். அதிலும் கேமராவுடன் கூடிய உயர்ரக செல்போன்தான் பலருடைய சாய்ஸாக இருக்கிறது. எதைப் பார்த்தாலும் அதில் படம் பிடிக்க ஆரம்பித்துவிடுகிறார்கள். எதிர்பாராதவிதமாக நம் செல்போனை தொலைத்துவிட்டால் போதும்... குடும்ப விவரங்களிலிருந்து அந்தரங்கம் வரை அனைத்தும் அடுத்தவரால் திருடப்பட்டுவிடும். அதனால் செல்போனில் எப்போதும் ஒரு செக்யூரிட்டி பாஸ்வேர்டு போட்டு வைத்துக்கொள் வது மிகவும் நல்லது. மிஸ்டு கால் கொடுப்பதன் மூலமாகவும் பல குற்றங்கள் அரங்கேறிவிடுகின்றன. இந்த விஷயத்திலும் ஜாக்கிரதையாக இருக்க வேண்டும்.</p>
<p class="content">குழந்தைகள் இன்றைக்கு எந்த சந்தேகம் வந்தாலும் கூகுளிடம்தான் கேட்கிறார்கள். தானாகவே வந்து விழும் சில இணைய பக்கங்கள், ஆபாச புகைப்படங்கள் மற்றும் வீடியோக்களை அவர்களுக்கு அறிமுகம் செய்கிறது. அதனால் தயவு செய்து உங்களது கண்காணிப்பு இல்லாமல் இணையத்தில் குழந்தைகளை உலவ விடாதீர்கள்.</p>
<p class="content"><span style="color: #ff0000"><strong>பாசக்கார கணவனால், மோசம் போகக்கூடும்!</strong></span></p>
<p class="content">நமக்குத் தெரியாமலே நம்மை சிக்க  வைக்கக் கூடிய வலிமை உள்ளவை இந்த சைபர் க்ரைம்கள். அல்லது, வலிய போய், அறியாமை காரணமாக நாமே சிக்கிக்கொள்வதும் நடந்துவிடும். பெரும்பாலான பெண்கள், தங்களுக்கு மிக நெருக்கமான ஆண்களாலேயே இதுமாதிரியான குற்றங்களில் சிக்கிக்  கொள்கிறார்கள். உதாரணத்துக்கு...  கணவ னும்  மனைவியும் நெருக்கமாக  இருப்பதை,  கணவரே செல்போன் மூலமாக படம்  எடுக்கிறார். அதை மனைவி தடுக்க நினைத்தால், 'உன் மீதுள்ள பாசத்தால்தான் எடுக் கிறேன். நீ வெளியூர் சென்றால், அந்த வீடியோவை பார்த்து உன் நினைவை ஆற்றிக் கொள்வேன்' என்றெல்லாம் பேசி, சமாளிப் பார் கணவர். இந்தப் பேச்சில் மயங்கி  மனைவியும் சம்மதித்துவிடுவாள்.</p>
<p class="content">ரகசியமாகவே இருக்கும் இந்த வீடியோ... ஒருவேளை கணவரின் செல்போன் தொலைந் தாலோ, ரிப்பேருக்கு போனாலோ, அல்லது கணவன் - மனைவி இடையே மோதல் வந் தாலோ... ஏதாவது ஒரு வகையில் வெளியில் வந்து, மனைவியின் எதிர்காலத்தையே கேள்விக்குள்ளாக்கிவிடும்.</p>
<p class="content">செல்போனில் பேசுவதிலும் கவனமாக  இருக்க வேண்டும். காதலர்கள் பேசிக்கொள் ளும் கொஞ்சலான உரையாடல்கள், கண வன் - மனைவி இடையேயான ரொமான்ஸ் பேச்சுக்கள் என பலவற்றையும், செல் போனில் இருக்கும் ரெக்கார்டு ஆப்ஷன் மூலமாக மிகச்சுலபத்தில் பதிவு செய்துவிட முடியும். அத்தகைய ஆபாச குரல் பதிவுகளை 'யூடியூப்’-ல் வெளியிட்டு, சம்பந்தப்பட்ட வரை அவமானப்படுத்தவும் மிரட்டவும்கூட வாய்ப்பிருக்கிறது.</p>
<p class="content"><img align="right" width="220" height="160" alt="" src="http://cdnw.vikatan.com/aval/2014/02/njrlmg/images/p90c.jpg">சைபர் க்ரைமை பொறுத்தவரை நேரடியான தண்டனை காலம் குறைவுதான். சைபர் க்ரைம்களில் கொலை, கொள்ளை, கடத்தல் முதலியவற்றுக்குக் குற்றத்தின் அடிப்படையில் தண்டனை வழங்கப்படுகிறது. கையில் போன் இருக்கிறதே என்று வெளி யிடங்களில் யாரையாவது நாம் புகைப்படம் எடுத்தால், அதுவும்கூட நம்மை சைபர் க்ரைம் விஷயத்தில் சிக்க வைக்கும் அள வுக்குக் கொண்டு செல்லும் ஆபத்து காத் திருக்கிறது. எனவே, விழிப்போடு இருப்பது தான் புத்திசாலித்தனம்'' என்று எச்சரிக்கை செய்தார், வே.பாலு.</p>
<p class="content"><span style="color: #ff0000"><strong>பொது இடங்களில் வரம்பு மீறாதீர்!</strong></span></p>
<p class="content">'இதுபோன்ற சூழலில் ஒரு பெண் எப்படி ஜாக்கிரதையாக நடந்துகொள்ள வேண்டும்’ என்பதுபற்றி பேசிய ஓய்வுபெற்ற டி.ஜி.பி- யான திலகவதி ஐ.பி.எஸ்., ''ஆண் நண்பருடன் சேர்ந்து புகைப்படம் எடுக்க வேண்டிய சூழ்நிலை வந்தால், நெருக்கம் காண்பிக்காத அளவுக்கு 'ஃப்ரெண்ட்லி’யாக போஸ் கொடுங்கள். ஆண் நண்பர்களுடன் வெளியில் செல்லும்போது, 'நம்மை யாரும் கவனிக்கவில்லை’ என்று நினைத்து, வரம்பு மீறி புகைப்படம் எடுப்பதோ அல்லது போஸ் கொடுப்பதோ வேண்டவே வேண்டாம். இன்றைக்கு எல்லோரது கைகளிலும் கேமரா செல்போன்கள் தவழ்கின்றன. 'நமக்கே தெரியாம நம்மை இஷ்டத்துக்கு படம் எடுக்க மற்றவர்களால் முடியும்’ என்பதால், பொது இடங்களில் ஆடைகளில் கவனமாக இருங்கள். அதேபோல, வெளியிலோ அல்லது ஹோட்டல்களுக்கோ செல்லும்போது, உங்கள் மீது தேவையில்லாமல் ஃப்ளாஷ் ஒளி பட்டால், தைரியமாக விசாரணையில் இறங்கி சந்தேகப்படுபவர்களின் கேமராவை செக் செய்துவிடுங்கள். இதையெல்லாம் மீறி ஏதாவது ஒரு புகைப்படம் காரணமாக நீங்கள் பிரச்னையை சந்திக்க நேர்ந்தால், அஞ்சாமல் எதிர்த்துப் போராடுங்கள். அதைவிட்டு மனம் உடைவதோ... தற்கொலை எண்ணங்களை ஏற்படுத்திக் கொள்வதோ முட்டாள்தனமானது'' என்றார், அழுத்தமாக.</p>
<p class="content"><span style="color: #ff0000"><strong>துவள வைத்த தோழி!</strong></span></p>
<p class="content">சைபர் குற்றங்கள் பற்றி பேசிய மதுரை எஸ்.பி-யான பாலகிருஷ்ணன், ''இன்டர்நெட், ஃபேஸ்புக், எஸ்.எம்.எஸ் போன்றவற்றில் நடக்கும் குற்றங்கள் மட்டும் சைபர் குற்றங்கள் இல்லை. எலெக்ட்ரானிக்ஸ் சம்பந்தப்பட்ட அனைத்து குற்றங்களும் சைபர் குற்றங்களையே சாரும். ஸ்கைப், வாய்ஸ் சாட், இன்டர்நெட் சாட்... என பெண்களிடம் சாட் செய்வதோடு ரெக்கார்ட் செய்துகொண்டு, அந்தரங்கமான பேச்சுக்களையும், அந்தரங்க உறுப்புகளையும் படம்பிடித்து வேறொரு படத்துடன் சேர்த்து வெளியிடுவது; ஆபாசமாக எஸ்.எம்.எஸ் அனுப்புவது; பொது இடங்களில் பெண்களுக்கு தெரியாமல், அவர்களைப் படம் எடுப்பது/ வெளியிடுவது... போன்றவையும் சைபர் குற்றங்களே.</p>
<p class="content">மதுரையில் உள்ள பிரபலமான கல்லூரியில் படிக்கும் மாணவி ஒருவர், தனது புகைப்படத்தை ஃபேஸ்புக்கில் பயன்படுத்தியுள்ளார். அந்தப் புகைப்படத்தை எடுத்த சைபர் க்ரைம் குற்றவாளிகள், 'இவர் கால் கேர்ள்’ என குறிப்பிட்டு அந்த பெண்ணின் செல் போன் எண்ணையும் கொடுத்துவிட்டனர். இது தொடர்பாக நாங்கள் விசாரித்து பார்த்ததில், 'அந்த மாணவியுடன் படிக்கும் தோழிதான் குற்றவாளி’ என்பதைக் கண்டுபிடித்தோம். அவர்களுக்கு இடையிலான பிரச்னையில் இதுபோன்று செய்துவிட்டதாக அந்தத் தோழி வாக்குமூலம் கொடுக்க, அதிர்ந்து போனோம்'' என்று சொன்ன பால கிருஷ்ணன், அடுத்து சொன்னது பேரதிர்ச்சி!</p>
<p class="content"><span style="color: #ff0000"><strong>வில்லனாக மாறிய தோழியின் கணவன்!</strong></span></p>
<p class="content">''தான் குளிக்கும் வீடியோ, 'யூடியூப்’-பில் உலவிக் கொண்டிருப்பதாக ஒரு பெண் பத றிக் கொண்டு எங்களிடம் ஓடி வந்தார். களத் தில் இறங்கி விசாரித்தபோது எங்களுக்கே பலத்த அதிர்ச்சி. அந்தப் பெண், தன் தோழி வீட்டுக்குச் சென்றிருக்கிறார். அங்கே குளித் திருக்கிறார். அப்போது 'டூத் பிரஷ் மைக்ரோ கேமரா’ மூலம், தோழியின் கணவனே படம் பிடித்து, 'யூ டியூப்’-ல் உலவ விட்டிருக்கிறான். பாதிக்கப்பட்ட பெண் கொடுத்த புகாரின் பேரில், தோழியின் கணவன் கைது செய்யப் பட்டு... அவனுடைய செல்போனில் இருந்த அந்த வீடியோ பதிவு அழிக்கப்பட்டதுடன், இணையத்திலிருந்தும் நீக்கப்பட்டது.</p>
<p class="content">இதிலிருந்து பெண்கள் தெரிந்து கொள்ள வேண்டிய முக்கியமான விஷயம்... குற்றங்கள் எங்கே, எப்போது, எப்படியெல்லாம் நடக்கும் என்பதை யாருமே யூகிக்க முடியாது என் பதைத்தான். ஆம், கூட இருந்து கொண்டே அத்தனையும் செய்வார்கள். சொந்த வீட்டி லேயே வெகு ஜாக்கிரதையாக வாழ வேண் டும் என்கிற அளவுக்கு நெருக்கடிகள் முற்றிக் கொண்டிருக்கும் இந்தக் காலகட்டத்தில், வெளியிடங்களுக்குப் போகும்போது, இரு நூறு சதவிகித பாதுகாப்பு உணர்ச்சியுடன் செயல்படுவது நல்லது'' என்று அக்கறை பொங்கச் சொன்னார்!</p>
<hr>
<p class="content"><span style="color: #0000ff"><strong><u>தமிழகத்துக்கு 2வது இடம்!</u></strong></span></p>
<p class="content"><span style="color: #ff0000"><strong>தொ</strong></span>லைத்தொடர்பு ஒழுங்குமுறை ஆணையம், கடந்த ஆண்டு வெளியிட்டுள்ள தகவலின்படி, நாடு முழுக்க 86 கோடியே 16 லட்சம் செல்போன் இணைப்புகள் பயன்பாட்டில் உள்ளன. உத்தரப்பிரதேசம் 12.16 கோடி என்ற எண்ணிக்கையுடன் முதலிடத்திலும், 7.18 கோடி என்ற எண்ணிக்கையுடன் தமிழகம் இரண்டாவது இடத்திலும் இருக்கிறது</p>
<p class="content">சமீபத்தில் வெளியான மற்றொரு புள்ளிவிவரத்தின்படி, 'இந்தியாவில் மட்டும் செல்போன்கள் மூலம் இணையதளம் பயன்படுத்து வோர் எண்ணிக்கை வருகிற மார்ச் மாதத்துக்குள் 15 கோடியே 50 லட்சமாக உயரும்’ என்று தெரிவிக்கப்பட்டுள்ளது.</p>
<p class="content"><span style="color: #0000ff"><strong><u><img align="right" width="120" height="172" alt="" src="http://cdnw.vikatan.com/aval/2014/02/njrlmg/images/p90b.jpg">'உடனடி நடவடிக்கை அவசியம்!’</u></strong></span></p>
<p class="content"><span style="color: #ff0000"><strong>சை</strong></span>பர் வில்லன்களிடம் சிக்காமலிருக்க, மதுரை எஸ்.பி. பாலகிருஷ்ணன் தரும் டிப்ஸ்...</p>
<p class="content"><img align="left" style="width: 18px; height: 8px" alt="" src="http://cdnw.vikatan.com/aval/2014/02/njrlmg/images/dot2.jpg"> ஃபேஸ்புக்கில் பெண்கள் புகைப்படங்களைப் போடுவதை கூடுமானவரை தவிர்க்க வேண்டும். செல்போனில் வேண்டாத, பெயர் தெரியாத அழைப்புகள் வந்தால், வீட்டில் உள்ள பெரியவர்களிடம் கொடுத்துப் பேச வைக்க வேண்டும். ஃபேஸ்புக்கில் முகம் தெரியாத நபர்கள் நட்பு கோரிக்கை எழுப்பினால் ஏற்றுக்கொள்ளக் கூடாது.</p>
<p class="content"><img align="left" style="width: 18px; height: 8px" alt="" src="http://cdnw.vikatan.com/aval/2014/02/njrlmg/images/dot2.jpg">  ஃபேஸ்புக்கில் நடக்கும் குற்றங்கள் குறித்து ஃபேஸ்புக்கில் 'ரிப்போர்ட்’ பகுதியில் 'க்ளிக்’ செய்து புகார் தந்தால், உடனே ஃபேஸ்புக் நிர்வாகத்தினர், அருகில் இருக்கும் காவல்நிலையத்துக்கு உங்கள் புகாரை பரிந்துரை செய்வார்கள். நாங்கள் துரிதமாக நடவடிக்கை எடுப்போம். 'தமிழக காவல்துறை’ என்ற வெப்சைட்டில் புகார் கொடுத்தால், உங்களைப் பற்றிய தகவல்களை ரகசியமாக வைத்துக்கொண்டு குற்றவாளிகளைக் கண்டுபிடித்து தண்டனை வாங்கித்தருவோம்.</p>
<p class="content"><img align="left" style="width: 18px; height: 8px" alt="" src="http://cdnw.vikatan.com/aval/2014/02/njrlmg/images/dot2.jpg"> செல்போன், எம்.எம்.எஸ்., எஸ்.எம்.எஸ்., ட்விட்டர், இணைய பக்கங்கள் என்று எந்த ரூபத்தில் உங்களுக்குத் தொந்தரவுகள் வந்தாலும், அதைப் பற்றி உடனடியாக உரிய வகையில் நடவடிக்கைக்கு உட்படுத்துங்கள். அதைவிடுத்து, 'தானாகவே சரியாகிவிடும்’ என்று நினைத்தால், அதுவே எதிரிக்கு இடம் கொடுத்தது போலாகிவிடும். பிறகு, அதிலிருந்து விடுபடுவதற்குள் போதும்போதும் என்றாகிவிடும்.</p>
<hr>
<p class="content"><span style="color: #0000ff"><strong><u>பெண்களே... மிகவும் கவனமாக இருங்கள்!</u></strong></span></p>
<p class="content"><img align="left" style="width: 18px; height: 8px" alt="" src="http://cdnw.vikatan.com/aval/2014/02/njrlmg/images/dot2.jpg"> உங்களது ஒவ்வொரு அசைவையும் புகைப்படம் எடுக்க ஒரு கூட்டமே திரிகிறது என்பதை மறவாதீர்கள். பொது இடங்களில் நடக்கும்போதுகூட உங்களைப் புகைப்படம் எடுத்து, அதை இணையத்தில் உலவவிடும் நாசக்காரர்கள் இருக்கிறார்கள். பசியால் அழும் பிள்ளைக்கு பால்கொடுக்கும் தாயைக்கூட இந்தச் சதிகாரர்கள் விட்டுவைப்பதில்லை. மறைந்து நின்று புகைப்படம் எடுத்து அட்டூழியம் செய்கிறார்கள்.  </p>
<p class="content"><img align="left" style="width: 18px; height: 8px" alt="" src="http://cdnw.vikatan.com/aval/2014/02/njrlmg/images/dot2.jpg"> 'ஒரு போன் செய்துவிட்டு தருகிறேன்' என்று உங்களது கைபேசியை அறிமுகம் இல்லாத நபர்கள் கேட்டால், தரவே தராதீர்கள். தெரிந்தவர்களாக இருந்தால், அவர்கள் போன் பேசத்தான் அதை வாங்கினார்களா என்பதை உறுதிபடுத்திக் கொள்ளுங்கள். உங்களிடம் இருந்து கைமாறிய நொடிகளில்கூட உங்கள் போனை வைத்து, வில்லங்கங்களை விலைக்கு வாங்கித் தந்துவிடுவார்கள்.</p>
<p class="content"><img align="left" style="width: 18px; height: 8px" alt="" src="http://cdnw.vikatan.com/aval/2014/02/njrlmg/images/dot2.jpg"> செல்போனை ரிப்பேருக்கு கொடுக்கும் போது, மறக்காமல் புகைப்படங்களை அழித்து விடுங்கள். மெமரி கார்டை அகற்றிவிட்டு கொடுங்கள். கான்டாக்டில் இருக்கும் எண்களை யும் கூட கணினியில் சேமித்துக் கொண்டு, செல் போனில் இருந்து அகற்றிவிட்டே கொடுங்கள்.</p>
<p class="content"><img align="left" style="width: 18px; height: 8px" alt="" src="http://cdnw.vikatan.com/aval/2014/02/njrlmg/images/dot2.jpg"> முன்பின் தெரியாதவர்களை ஃபேஸ்புக் நண்பர்கள் பட்டியலில் இணைக்காதீர்கள். முடிந்தவரை பிரச்னைகள் எழக் காரணமாக தெரியும் நபர்களை, நண்பர்கள் பட்டியலில் இருந்து நீக்கிவிடுவது நல்லது. ஃபேஸ்புக்கில் ஒவ்வொருமுறை எழுதும்போதும் கவனமாக எழுதுங்கள். உங்களது எழுத்தே உங்களை சிக்க வைக்கும் வாய்ப்பை ஏற்படுத்திவிடக்கூடும் ஜாக்கிரதை!</p>
<hr>
<p class="content"><span style="color: #0000ff"><strong><u>தண்டனைகள் பலவிதம்..!</u></strong></span></p>
<p class="content"><span style="color: #ff0000"><strong>சை</strong></span>பர் க்ரைம் தொடர்பான குற்றங்களுக்காக போலீஸ் வழக்குப் பதிவுசெய்து கைது செய்தால், ஐ.டி சட்டம் 2008-ன் படி மூன்று ஆண்டுகள் முதல், ஆயுள் வரை தண்டனையாக வழங்கப்படும். ஒரு லட்சம் ரூபாய் முதல் ஐந்து லட்ச ரூபாய் வரை அபராதமும் விதிக்கப்படும். இவர்களில் ஆபாசமாக மெசேஜ் அனுப்புவது, ஆபாசமாக போட்டோ வெளியிடுவது, ஆபாச வீடியோ காட்சிகளை வெளியிடுவது, குழந்தைகள் தொடர்பான ஆபாசப் படங்களை வெளியிடுவது, ஆண் - பெண் இருவரின் உடல்பாகங்களை சட்டவிரோதமாக பயன்படுத்தி வெளியிடுவது உள்ளிட்ட குற்றங்களுக்காக கைது செய்யப்பட்டால், அவர்கள் ஜாமீனில் வரமுடியாத சட்டங்களின்படி கைது செய்யப்படுவார்கள்.</p>
<p class="content">சென்னையில் கடந்த ஆண்டு 1,472 சைபர் க்ரைம் புகார்கள் கொடுக்கப்பட்டுள்ளன. இதில் 27 புகார்கள் வழக்குப் பதிவு செய்யப்பட்டும், 35 குற்றவாளிகள் கைதும் செய்யப்பட்டும் உள்ளனர். இந்தியா முழுவதும் ஓர் ஆண்டுக்கு சைபர் க்ரைம் சம்பவங்களில் வெறும் 21% அளவுக்குத்தான் புகார்களாக காவல் நிலையங்களில் பதிவாகின்றன. இந்தியாவில், இன்டர்நெட் மோசடிகள் மூலமாக, ஆண்டுக்கு 5 பில்லியன் டாலர் அளவுக்கு பண மோசடிகள் நடக்கின்றன.</p>
<p class="content"><span style="color: #ff0000"><strong>எப்படி புகார் செய்வது?</strong></span></p>
<p class="content">சைபர் க்ரைம் தொடர்பான புகார்களை, சென்னையைப் பொறுத்தவரை மாநகர போலீஸ் கமிஷனரிடம் நேரடியாகவும், நேரில் செல்ல இயலாதவர்கள் கீழே கொடுக்கப்பட்டிருக்கும் தொலைபேசி எண்கள் மூலமாகவும், மெயில் ஐ.டி வழியாகவும் தெரிவிக்கலாம். தவிர, தமிழகத்தின் அனைத்து உள்ளூர் காவல் நிலையங்களிலும் சைபர் க்ரைம் புகார்களை உடனுக்குடன் தெரிவிக்கலாம்.  </p>
<p class="content">எஸ்.எம்.எஸ் : 95000 99100; போன் : 044 - 23452350; இ-மெயில் முகவரி:  <a href="mailto:cop@vsnl.net">cop@vsnl.net</a>.</p>
<hr>
<p class="content"><span style="color: #0000ff"><strong><u><img align="right" width="120" height="173" alt="" src="http://cdnw.vikatan.com/aval/2014/02/njrlmg/images/p90d.jpg">அதிர்ச்சிப் புகைப்படம்!</u></strong></span></p>
<p class="content"><span style="color: #ff0000"><strong>'ச</strong></span>ன் டிடெக்டிவ் ஏஜென்சி’ எனும் அமைப்பை நடத்தி வரும் தடயவியல் சிறப்பு நிபுணர் வரதராஜன், சொன்ன ஒரு தகவல், அதிர வைப்பதாக இருந்தது. ''சில மாதங்களுக்கு முன் டெல்லியில் ஒரு பள்ளி ஆசிரியையின் நிர்வாணப் புகைப்படம் நெட்டில் உலவி அதிர்ச்சியை ஏற்படுத்தியது. உடனே அந்த ஆசிரியை போலீஸில் புகார் கொடுத்தார். அவர்கள் எங்களிடம் அதை ஒப்படைத்தார்கள். பலவித பிரயத்தனங்களுக்குப் பிறகு, அந்த ஆசிரியையிடம் படிக்கும் 8-ம் வகுப்பு மாணவன்தான் குற்றவாளி என்பதைக் கண்டுபிடித்தோம். வீட்டுப்பாடம் செய்யவில்லை என்று அந்த மாணவனை திட்டியிருக்கிறார் ஆசிரியை. கோபமடைந்த மாணவன் வகுப்பில் ஆசிரியை பாடம் நடத்தும்போதே கையில் வைத்திருந்த செல்போன் மூலம் அவரைப் புகைப்படம் எடுத்திருக்கிறான். தொழில்நுட்ப யுக்திகளைக் கையாண்டு, வேறொரு நிர்வாணப் படத்துடன் 'மார்ஃபிங்’ செய்து, ஆசிரியையின் முகத்தை அதில் பொருத்தி நெட்டில் உலவ விட்டிருக்கிறான்'' என்று சொன்ன வரதராஜன்,</p>
<p class="content">''இதுபோன்று நாடெங்கிலும் பல்வேறு சம்பவங்கள் தினந்தோறும் நடந்துகொண்டு இருக்கிறது. அதனால் புகைப்பட விஷயத்தில் ஒவ்வொருவரும், குறிப்பாக, பெண்கள் கவனமாக இருக்க வேண்டியது மிக அவசியம். அதேசமயம், இதுபோன்ற புகார்களுக்கு உடனடியாக குற்றவாளியைக் கண்டுபிடிக்கும் வசதிகளும், அதற்கு போதுமான நிபுணர்களும் தமிழகத்தில் இல்லை என்பது வருத்தமான விஷயம். அரசாங்கம் உடனடியாக திறமைவாய்ந்த நிபுணர்களைப் பணியமர்த்த வேண்டும். அப்போதுதான் குற்றங்கள் உடனுக்குடன் கண்டறியப்பட்டு, தண்டனைகள் வழங்க முடியும். இதன் மூலமாக மேற்கொண்டு குற்றங்கள் நடப்பதையும் குறைக்க முடியும்'' என்று சொன்னார்.</p>
<hr>
<p class="content"><u><span style="color: #0000ff"><strong>இந்தியா 2வது இடம்!</strong></span></u></p>
<p class="content"><span style="color: #ff0000">ச</span>மூக வலைதளமான ஃபேஸ்புக், ட்விட்டர் உள்ளிட்ட வலைதளங்களை உலகெங்கிலும் உள்ள 60-க்கும் மேற்பட்ட நாட்டினர் பரவலாக பயன் படுத்துகின்றனர். இதில், 92 மில்லியன் (7.73%) பயன்பாட்டாளர்களுடன் இரண்டாவது இடத்தில் இருக்கிறது இந்தியா.</p>
<p class="content">17 வயது மற்றும் அதற்கு கீழ் : 11%</p>
<p class="content">18-24 வயதினர் : 50%</p>
<p class="content">25-34 வயதினர் : 28%</p>
<p class="content">35-44 வயதினர் : 6.6%  </p>
<p class="content">45-54 வயதினர் :  2.2%</p>
<p class="content">55 வயது மற்றும் அதற்கு மேல் 2.2%</p>
<p class="content">இவர்களில் 75 சதவிகிதத்தினருக்கும் அதிக மானோர், ஆண்களே என்பது, பெண்கள் குறித்து வைத்துக்கொள்ள வேண்டிய விஷயமாகும்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">குழந்தையா... வேலையா...</div>
<div class="subtitle1">அசத்தும் 'அனுபவ' அம்மாக்கள்!</div>
<div class="subtitle2">மோ.கிஷோர் குமார், லோ.இந்து</div>
<div class="subtitle3">படங்கள்: பா.காளிமுத்து, எஸ்.கேசவசுதன்</div>
<div class="subtitle4"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>இ</strong></span>ன்றைய விலைவாசியும், காஸ்ட்லியான வாழ்க்கை முறையும், குடும்பத்தில் கணவன், மனைவி இருவரையும் 'வேலைக்குச் செல்' என்றே நிர்பந்திக்கின்றன. 'கணவன், மனைவி என்றிருந்தால் வேலைக்குப் போவது சுலபம். ஆனால், அப்பா, அம்மா என்றான பிறகு... இருவருமே வேலைக்குப் போவது சிரமம்' என்பதுதான் பலருடைய வாதம். ஆம்... குழந்தை பிறந்த பின் 'பிள்ளையா... பணியா?’ என்று திணறாத அம்மாக்கள் யாரும் இல்லை என்பதுதானே உண்மை!</p>
<p class="content">இப்படியரு சூழல் தங்களுக்கு வந்தபோது, தாங்கள் எடுத்த முடிவுகளை இங்கே பகிர்கிறார்கள் இந்த 'வொர்கிங் மாம்’கள்... எதிர்கால 'வொர்கிங் மாம்'களுக்கு டிப்ஸாக!  </p>
<p class="content"><span style="color: #ff0000"><strong>கிருஷ்ணவேணி (பேராசிரியை, மதுரை):</strong></span> ''எம்.எஸ்சி., எம்.ஃபில் கம்ப்யூட்டர் சயின்ஸ் படிச்சேன். காலேஜுல லெக்சரரா வேலை பார்த்தேன். திருமணத்துக்கு அப்புறம் சென்னையில் செட்டில் ஆனப்போ, சர்டி ஃபிகேட் எல்லாத்தையும் எடுத்துட்டு அலைஞ்சு, மூணே நாள்ல ஒரு பொறியியல் கல்லூரியில வேலைக்குச் சேர்ந்துட்டேன். சில மாதங்கள்ல கர்ப்பிணி ஆனப்போ, அவ்வளவு சந்தோஷம், கொஞ்சம் கவலை. 'குழந்தைக்காக வேலையை விட்டுட்டுட்டா, மறுபடியும் இதேமாதிரி நல்ல வேலை கிடைக்குமா?’னு குழம்பி குழம்பி, ஒரு வழியா வேலையை விட்டுட்டேன். ரெண்டு வருஷம் குழந்தையோட அவ்ளோ அழகா நாட்கள் ஓடுச்சு.</p>
<p class="content">'நம்ம குழந்தையை நல்லா வளர்க்கணும்னா, நாமளும் வேலைக்கு போகத்தான் செய்யணும்’னு தோணுச்சு. ஒரு ஆளை நியமிச்சுட்டு, மறுபடியும் வேலைக்குப் போனேன்... அது தவறான முடிவுனு தெரியாம! நான் வெச்ச ஆள்... குழந்தை பாத்ரூம் போனாலும், வாமிட் பண்ணினாலும், அழுதாலும், சிரிச்சாலும் 'எனக்கென்ன கவலை’னு இருந்துட்டு, நான் ஆபீஸ் விட்டு வீடு திரும்புற நேரம் மட்டும் திடுதிடுனு எல்லாத்தையும் சுத்தம் பண்ணி, குழந்தையை ஒப்படைக்கறதை கண்டுபிடிக்க பல நாட்கள் ஆச்சு. அந்த நிமிஷமே மறுபடியும் வேலையை விட்டுட்டேன்.</p>
<p style="text-align: center"><img align="middle" width="550" height="420" alt="" src="http://cdnw.vikatan.com/aval/2014/02/njrlmg/images/p10a.jpg"></p>
<p class="content">அப்புறம் குடும்பத்தோட மதுரைக்கு வந்துட்டோம். குழந்தை கொஞ்சம் வளர்ந்த நிலையில... மதுரை, காமராஜர் பல்கலைக்கழகத்துல வேலை கிடைச்சுது. அப்புறம், பாத்திமா கல்லூரியில வேலை கிடைச்சுது. இந்த வேலையில் அமர்ந்த சமயம், மறுபடியும் கர்ப்பமானேன். 'இதையும் குழந்தைக்காக விட்டுடாதே’னு பலரும் சொன்னாலும், அந்த வேலையையும் விட்டேன். இப்போ ரெண்டாவது குழந்தையும் வளர்ந்த பிறகு, தனியார் கல்லூரியில் வேலை பார்த்துட்டு இருக்கேன்.</p>
<p class="content">'பல நல்ல வேலை வாய்ப்புகளை இழந்துட்டோமே'னு எந்த வருத்தமும் எனக்கில்ல. திறமை இருந்தா நிச்சயமா எந்த வயதிலும் நல்ல வேலை கிடைக்கும். ஆனா... நம்ம குழந்தையோட ஆரம்ப வயதுகள்ல... அதோட வளர்ச்சியில் முக்கிய கட்டமான முதல் மூன்று வயதுகளில் அதை வளர்க் கிற பொறுப்பை எதுக்காகவும் இழக்கக் கூடாது.''</p>
<p class="content"><span style="color: #ff0000"><strong>கமலா சஹா, (ஹைதராபாத்):</strong></span> ''எம்.ஏ. ஃபிசிக்ஸ் படிச்சுட்டு பேங்க் ஆஃப் அமெரிக்காவுல வேலை பார்த்தப்போ, திருமணம் நடந்துச்சு. கர்ப்பமானப்போ, வேலையை விடலாமா... இல்ல, அம்மா பொறுப்பில் குழந்தையை விட்டுட்டு வேலைக்குப் போகலாமானு ஒரே குழப்பம். இறுதியா, வீட்டுல இருந்தே வேலை செய்யுற மாதிரி ஆபீஸ்ல அனுமதி வாங்கிக்கிட்டேன். தினமும் நாலு மணி நேரம் வேலை... மற்ற நேரமெல்லாம் குழந்தையோடதான். இந்த சமயத்துல இடியா வந்துச்சு புரமோஷன். வேலை அதிகமாகி,  குழந்தையை முழுசா கவனிக்க முடியாதுங்கற நிலையில, வேலையை விட்டுட்டேன்! குழந்தைக்கு நல்ல அம்மாவா இருக்கறதுதான் அவசியம், அழகுங்கறதால இந்த முடிவு.</p>
<p style="text-align: center"><img align="middle" width="550" height="359" alt="" src="http://cdnw.vikatan.com/aval/2014/02/njrlmg/images/p10b.jpg"></p>
<p class="content">பையன் கொஞ்சம் வளர்ந்த பிறகு... பிடிச்ச வேலையா எதுவும் அமையல. கன்சல்டன்சி ப்ளஸ் டிரெயினிங் பிசினஸ் பண்ணலாம்னு களத்துல இறங்கினேன். நானே முதலாளிங்கறதால குழந்தையைக் கவனிக்க தாராளமா நேரம் ஒதுக்க முடியுது. முதல் வகுப்புப் படிக்கிற என் பையன்... போன வாரம் அவுட் ஸ்டாண்டிங் அவார்டு வாங்கினான். 'ரொம்ப பிரில்லியன்ட் ஸ்டூடென்ட், நல்ல பிராட் அப்!’னு டீச்சர்ஸ் சொன்னப்போ, 'இதைவிட பெருசா நீ என்ன சாதிச்சுட முடியும் கமலா'னு என்னை நானே கேட்டுக்கிட்டேன்!''</p>
<p class="content"><span style="color: #ff0000"><strong>கண்ணகி (தமிழாசிரியை, தனியார் பள்ளி, மதுரை): </strong></span>''என் பொண்ணு பொறந்தப்போ அவளுக்காக வேலையை விட்டேன். அவளுக்கு மூணு வயசாகும்போது என் பையனும் பிறந்துட்டான். குழந்தைகளோட அடித்தளம் நல்லா அமைஞ்சாதான் எதிர்காலம் சிறப்பா இருக்கும், அதுக்கு நாம அவங்க கூடவே இருந்து உணவு முதல் அறிவு வரை கவனம் எடுத்துக்கணும். அதனால, வேலைக்குப் போறது பற்றிய நினைப்பே இல்லாம பொறுப்பான அம்மாவா மட்டும் சில வருடங்கள் இருந்தேன்.</p>
<p class="content">குழந்தைகள் ஓரளவுக்கு வளர்ந்ததுக்கு அப்புறம் வீட்டில் இருந்தபடியே 'கரஸ்’ல எம்.ஏ., எம்.ஃபில் முடிச்சு, வேலை தேட ஆரம்பிச்சேன். இப்போ நல்ல சம்பளத்துல தமிழாசிரியையா இருக்கேன், எப்பவும் என் குழந்தைகளுக்கு நல்ல அம்மாவா இருந்திருக்கேன்... இனியும் இருப்பேன் என்ற சந்தோஷத்தோட!''</p>
<p style="text-align: center"><strong><img align="middle" width="450" height="234" alt="" src="http://cdnw.vikatan.com/aval/2014/02/njrlmg/images/p10.jpg"></strong></p>
<p class="content"><span style="color: #ff0000"><strong>அகிபா ஹனி (ஆங்கில விரிவுரையாளர், காந்தி என்.எம்.ஆர் சுப்பராமன் கல்லூரி - மதுரை, எஃப் எம் ரெயின்போ 'ஆர்ஜே'):</strong></span> ''கணவருக்கு துபாய் தேசிய அருங்காட்சியகத்தில் வேலை. நான் மதுரை, அம்பிகா பெண்கள் கலைக்கல்லூரி ஆங்கில விரிவுரையாளர். அஞ்சு வருஷத்துக்கு முன்ன குழந்தையை வயித்துல சுமந்துட்டு, 9 டிபார்ட்மென்ட்டுக்கு இங்கிலீஷ் கிளாஸ் எடுத்துட்டு இருந்தேன். டெலிவரிக்கு ஒரு வாரத்துக்கு முன்னதான் லீவ் எடுத்தேன். ஜனவரி மாசம் பொண்ணு பொறந்தா. ஏப்ரல் மே, காலேஜ் லீவுங்கிறதுனால ஜூன்ல காலேஜுக்கு போக ஆரம்பிச்சேன். அப்போ பொண்ணு மாஷா, அஞ்சு மாச குழந்தை. எங்கம்மாதான் பாத்துக்கிட்டாங்க.</p>
<p class="content">காலேஜ்ல அதிக வேலைகளை நான் செய்ததால, சலுகைகள் கொடுத்திருந்தாங்க. கிடைக்கிற சின்ன கேப், லெஷர் டைம், பிரேக் எல்லாத்தையும் பயன்படுத்தி வீட்டுக்கு போய் பாப்பாவுக்கு பால் கொடுத்துட்டு வருவேன். காலேஜ் நாலு மணிக்கு முடி யும்னா... மூணு மணிக்கு எல்லாம் கிளம் பிடுவேன். சிலநேரம் எங்கம்மா தவிர்க்க முடியாத காரணத்தால ஊருக்குப் போக வேண்டியது இருந்தா... காலேஜ்ல லாஸ்ட் பெஞ்ச்சை கொஞ்சம் நகர்த்தி, பாப்பாவை படுக்க வெச்சுட்டு கிளாஸ் எடுப்பேன்.</p>
<p class="content">நான் வேலை பார்த்த ரேடியோ நிறுவனத்துக்கு போக, வீட்டிலிருந்து ஏழு கிலோ மீட்டர். பாப்பாவை மடியில வெச்சுக்கிட்டு எங்கம்மா பின்னால உட்கார, டூ வீலர்லயே ஆபீஸ் போயிடுவேன்.'’</p>
<p class="content">ஆக, குழந்தை பெறுவது என்பது, பெண் களின் வேலை வாய்ப்புக்கு ஒரு வேகத்தடை மட்டுமே. பொறுமையாகக் கடந்தால், வெற்றிக் கோடு நம் வசமே!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வாட்டும் காய்ச்சல்கள்... வதைக்கும் வலிகள்! </div>
<div class="subtitle1">இனம்புரியாத நோய்களை விரட்டும் டிப்ஸ்</div>
<div class="subtitle2">சா.வடிவரசு</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>''ஐயோ</strong></span>... ஒடம்பெல்லாம் வலிக்குதே..''</p>
<p class="content">''வழக்கமா ஜுரம் வந்தா, கொஞ்சம் அசதியா இருக்கும். இப்பல்லாம் அநியாயத்துக்கு கை, கால் வலி எடுக்குதே!''</p>
<p class="content">- கடந்த சில ஆண்டுகளாக, இப்படித்தான் பலரும் புலம்புகிறார்கள்.</p>
<p class="content">இனம்புரியாத இத்தகைய காய்ச்சல் காரணமாக, தமிழகத்தின் மருத்துவமனைகள் எல்லாம் திடீர் திடீர் என்று நிரம்பி வழிகின்றன. 'சாதாரண ஜுரத்துக்கே ஏன் இப்படியெல்லாம் கை, கால் வலியெடுத்து, வாரக் கணக்கில், மாதக் கணக்கில் அவதிப்பட வேண்டியிருக்கிறது?' என்று புரியாமல் தடுமாறிக் கொண்டிருக்கிறார்கள்.</p>
<p class="content">இதைப் பற்றி சென்னையைச் சேர்ந்த பொதுநல மருத்துவர் புகழேந்தியிடம் கேட்டபோது, ''தீவிரமான காய்ச்சல் வருவதற்கு காரணமே, பருவநிலை மாற்றம்தான். இது, ஆண்டுதோறும் இயற்கை நிகழ்த்தும் விஷயமே! என்றாலும், அதற்கேற்ப நாம் நம்மை மாற்றிக் கொள்ள பழகிக்கொண்டால், இதுபோன்ற அவதிகளில் சிக்காமல் தவிர்த்துவிடலாம். அதேபோல, தற்போதெல்லாம் காய்ச்சலுடன் கடுமையான வலிகள் வருவதற்குக் காரணம்... சத்தற்ற உணவுகளை உட்கொள்வது, சுயமருத்துவம் செய்துகொள்வது, மருத்துவர்களால் தேவையற்று பரிந்துரைக்கப்படும் மருந்துகளை உட்கொள்வது போன்றவைதான்'' என்று முன்னுரையாகச் சொன்ன டாக்டர், விளக்கமாக தொடர்ந்தார்...</p>
<p style="text-align: center"><img align="middle" width="500" height="535" alt="" src="http://cdnw.vikatan.com/aval/2014/02/njrlmg/images/p35a.jpg"></p>
<p class="content">''பொதுவாக, வெயில், மழை, குளிர் என்று பருவநிலை மாற்றத்தின்போதுதான் காய்ச்சல் மாறி மாறி தாக்கும். அந்தந்த காலகட்டத்துக்கு ஏற்ப, சில தற்காப்பு நடவடிக்கைகளை மேற்கொண்டால், நோயின் பிடியில் இருந்து தப்பலாம். சாப்பிடும் உணவு, குடிக்கும் தண்ணீர், சுற்றுப்புறத் தூய்மை போன்றவற்றில் நாம் எப்போதும் அதிக கவனம் செலுத்த வேண்டும். ஆனால், பலரும் இவற்றில் கவனமாக இருப்பதில்லை. எதிர்ப்பு சக்தி தரும் சத்துள்ள உணவுகளைத் தொடர்ந்து உண்ண வேண்டும். நாமோ சுகாதாரம்கூட பார்க்காமல், கண்ட இடங்களில் உணவு உட்கொள்கிறோம், தண்ணீர் அருந்துகிறோம், வீட்டைச் சுற்றி குப்பைகளைக் கொட்டி வைக்கிறோம், தண்ணீரைத் தேங்க விடுகிறோம். இதன் காரணமாக, டெங்கு, மலேரியா, வைரஸ் காய்ச்சல் போன்றவற்றின் பிடியில் சிக்குகிறோம். இந்த சீஸனில், நாடு முழுக்கவே அதிகமான குளிர் வாட்டியெடுப்பதால், ஜலதோஷம் முதல் கடும் காய்ச்சல் வரை எளிதில் வருவதற்கும், மற்றவர்களுக்குப் பரவுவதற்கும் அதிக வாய்ப்பாக இருக்கிறது. அதனால் கூடுதல் எச்சரிக்கையுடன் செயல்பட வேண்டும்'' என்றவர், காய்ச்சலின்போது வழக்கத்துக்கு மாறாக, அதீத கை, கால் வலி காரணமாக மக்கள் அவதிப்படும் விஷயத்துக்கு வந்தார்.</p>
<p class="content">''போதுமான நோய் எதிர்ப்பு சக்தி இல்லாதபட்சத்தில், கூடுதல் பிரச்னைகளையும் உருவாக்கிவிடும். இதுதான் இன்றைக்கு பலரும் காய்ச்சலோடு சேர்ந்து உடல் வலி, கூடுதல் சோர்வு என அவதிப்படக் காரணம். இன்றைக்கு அதிகமானோருக்கு சிக்குன்குன்யா நோய் வருகிறது. இதனால் அவர்களது உடல் முழுவதும் வலி ஏற்பட்டும், சிலருக்கு முகம் வீங்கியும், சிலருக்கு உடல் எடை குறைந்தும், அதிக சோர்வுடனும் காணப்படுவார்கள். இப்படிப்பட்டவர்கள் குணமடைய எந்தவிதமான மருந்து, மாத்திரைகளும் தேவையில்லை. சத்தான உணவும், சரியான ஓய்வுமே சிக்குன்குன்யா நோய்க்கு மருந்துதான். அதனால், வலி நிவாரணி மருந்துகளை எடுத்துக் கொள்ளாமல் இருப்பது நல்லது. இந்த நேரத்தில் வலிக்காக எடுத்துக் கொள்ளப்படும் நிவாரண மருந்துகள், வேறு பாதிப்புகளை உண்டாக்க வாய்ப்பிருக்கிறது.</p>
<p class="content">இன்னொரு முக்கியமான தவறை நம்மில் பலரும் தொடர்ந்து செய்கிறோம். காய்ச்சலே வந்திருக்காத நிலையிலும், 'காய்ச்சல் வருவது போல இருக்கு டாக்டர்...’ என்று மருத்துவரிடம் ஓட, சில மருத்துவர்கள் கடமைக்கு சோதனை செய்து, இல்லாத நோய்க்கு மருந்து கொடுக்கிறார்கள். இதனால் ஏற்படும் பிரச்னைகள் இன்னும் கொடுமையானது. எனவே, நோயே இல்லாமல் நோயாளியாக ஆசைப்படாமல், உடல் அசதியாக தென்பட்டாலும் ஓரிரு நாட்கள் பொறுத்துக்கொள்ள வேண்டும். சத்தான உணவும், சரியான ஓய்வும் எடுக்க வேண்டும். அதன் பிறகு, காய்ச்சல் வந்து, தொடர்ந்தால் மட்டுமே மருத்துவரிடம் செல்ல வேண்டும். எந்தவொரு நோயும் இருப்பது உறுதியாக தெரிந்த பின்னரே அதற்கான சிகிச்சையை மேற்கொள்ள வேண்டும்.</p>
<p class="content"><img align="left" alt="" src="http://cdnw.vikatan.com/aval/2014/02/njrlmg/images/p35.jpg">இன்று பல மருத்துவமனைகளிலும் எந்தவித நோயாக இருந்தாலும் அதற்கு ஆன்டிபயாடிக் மருந்துகள் வழங்குவதை வழக்கமாக வைத்துள்ளனர். சமயங்களில் இந்த ஆன்டிபயாடிக் மருந்துகள்கூட ஆபத்தை விளைவிக்கலாம். இந்த விஷயத்திலும் எச்சரிக்கையாக இருக்க வேண்டும். அதோடு, மருத்துவர்களும் தங்களது கடமையை உணர்ந்து, வருகிற நோயாளிக்கு என்ன பிரச்னை இருக்கிறது என்பதை முழுவதுமாக கண்டறிந்த பின்பே அதற்கான சிகிச்சையையும், நோய்க்கான மருந்துகளையும் வழங்க வேண்டியது அவசியம். அதேபோல் டாக்டர்கள் அறிவுறுத்தும் மருந்து, மாத்திரைகளை நோய் ஓரளவு குணமானவுடனே நிறுத்திவிடுவதும் நல்லதல்ல. டாக்டர் பரிந்துரைத்திருக்கும் நாட்கள் வரை அதை எடுத்துக்கொள்ள வேண்டும்'' என்று அழுத்தம் கொடுத்த டாக்டர் புகழேந்தி,</p>
<p class="content">''நோய்கள் வேகமாகப் பரவுவதற்கு முக்கியக் காரணம் சூழல்மாறுபாடாக இருந்தாலும், ஆரம்பத்தில் சொன்னதுபோல வாழ்க்கை முறையை ஆரோக்கியமாகக் கட்டமைத்துக் கொள்வதன் மூலம் அதைஎல்லாம் தவிர்க்கலாம். 'நம்மை நாம்தான் பாதுகாத்துக்கொள்ள வேண்டும்’ என்ற உறுதிமொழி எடுத்துக் கொண்டாலே போதும்... பல பிரச்னைகளுக்குத் தீர்வு கிடைத்துவிடும்'' என்று நம்பிக்கையூட்டினார்.</p>
<p class="content"><span style="color: #ff0000"><strong><u>தீவிர காய்ச்சல்களில் இருந்து தப்பிக்கும் டிப்ஸ்!</u></strong></span></p>
<p class="content"><img align="left" style="width: 11px; height: 9px" alt="" src="http://cdnw.vikatan.com/aval/2014/02/njrlmg/images/dot3.jpg"> சத்து தரும், எதிர்ப்பு சக்தியை அதிகரிக்கும் உணவுகள் உண்பது</p>
<p class="content"><img align="left" style="width: 11px; height: 9px" alt="" src="http://cdnw.vikatan.com/aval/2014/02/njrlmg/images/dot3.jpg"> காய்ச்சிய தண்ணீர் குடிப்பது</p>
<p class="content"><img align="left" style="width: 11px; height: 9px" alt="" src="http://cdnw.vikatan.com/aval/2014/02/njrlmg/images/dot3.jpg"> சுற்றுப்புறத்தை தூய்மையாக வைப்பது</p>
<p class="content"><img align="left" style="width: 11px; height: 9px" alt="" src="http://cdnw.vikatan.com/aval/2014/02/njrlmg/images/dot3.jpg"> ஐஸ்கிரீம் போன்ற சூழலுக்கு ஒவ்வாத உணவுகளைத் தவிர்ப்பது</p>
<p class="content"><img align="left" style="width: 11px; height: 9px" alt="" src="http://cdnw.vikatan.com/aval/2014/02/njrlmg/images/dot3.jpg"> தேவையான ஓய்வு எடுப்பது</p>
<p class="content"><img align="left" style="width: 11px; height: 9px" alt="" src="http://cdnw.vikatan.com/aval/2014/02/njrlmg/images/dot3.jpg">துணிகளைக் கிருமித்தொற்று மற்றும் ஈரமின்றி உலர்த்தி உடுத்துவது</p>
<p class="content"><img align="left" style="width: 11px; height: 9px" alt="" src="http://cdnw.vikatan.com/aval/2014/02/njrlmg/images/dot3.jpg"> முறையான உடற்பயிற்சிகள் மேற்கொள்வது.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வளையலில் விளையும் வகையான வருமானம்!</div>
<div class="subtitle1">பொன்.விமலா, படங்கள்: பா:காளிமுத்து </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>''பெ</strong></span>ருசா எந்தப் படிப்பும் நான் படிச்சுடலங்க. வீட்டுல சும்மா இருக்கற நேரத்தை ஏதாச்சும் உபயோகமா மாத்தணும்னு யோசிச் சாலும், '42 வயசாயிருச்சு... இதுக்கு மேல என்ன தொழில் பண்ணி குடும்பத்தை ஒசத்தப் போறோம்’னு தோணும். இப்படியே ஓடிட்டிருந்த நிலையில... என் உறவுக்காரப் பொண்ணு ஒருத்தி, டிரெஸ்ஸுக்கு மேட்ச்சிங்கா 'மினுமினு’னு கிறிஸ் டல் வளையல் போட்டிருந்ததைப் பார்த்தேன். ரொம்ப அழகா இருந் துச்சு. வீட்டுக்கு வந்த பிறகும் கண்ணுக்குள்ளயே அந்த வளையல் நின்னுட்டு இருந்துச்சு. 'இந்த வளை யல் பண்றதையே ஒரு பிசினஸா நாம ஏன் ஆரம்பிக்கக் கூடாது?'னு விளையாட்டா கால் வெச்சேன். இன்னிக்கு இது என்னை சொந்தக் கால்ல நிக்க வெச்சுருக்கு!''</p>
<p class="content">- தான் பின்னும் கிறிஸ்டல் வளையல்களைப் போலவே கலகலவெனப் பேசுகிறார் மதுரை, சாந்தா.</p>
<p class="content">''தொழிலை ஆரம்பிச்சு கிட்டத்தட்ட ரெண்டு வருஷமாயிடுச்சு. இன்னிவரைக்கும் மக்கள்கிட்ட நல்ல வரவேற்பு இருக்கு. குறிப்பா, கல்லூரி மாணவிகள் விரும்பி வாங்கறாங்க. இன்னொரு பக்கம், தங்கம் விக்குற விலைக்கு, இப்போ விசேஷங்களுக்கு எல்லாம் இந்த மாதிரியான கிறிஸ்டல் நகைகள் போட்டுட்டுப் போறதுதான் ஃபேஷனா இருக்கு. கண்ணாடி மாதிரி மின்னக் கூடிய இந்த கிறிஸ்டல் மணிகளை வெச்சு கம்மல், நெக்லஸ், ஒட்டியாணம், வளையல், கொலுசுனு எல்லா நகைகளுமே செய்யலாம். எனக்கு வளையல்கள் மேல தனிப்பட்ட ஆர்வம் இருந்ததால... வளையல் பண்றதுல மட்டும் தனி கவனம் செலுத்தினேன்.</p>
<p style="text-align: center"><img align="middle" width="600" height="208" alt="" src="http://cdnw.vikatan.com/aval/2014/02/njrlmg/images/p42a.jpg"></p>
<p class="content">காலேஜுக்குப் போற மாணவிகளுக்கு தினம் தினம் டிரெஸ்ஸுக்கு மேட்சிங்கா போடுற மாதிரி கலர் கலரா வளையல்கள் கிடைச்சா போதும்... அள்ளிட்டுப் போய்டுவாங்க. பெரும்பாலும் இந்த வளையல்கள் 100 ரூபாய்ல இருந்து கிடைக்கறதால தோழிகளுக்கு, விசேஷங்களுக்கு கிஃப்ட்டா கொடுக்கறதுக்கும் தாராளமா வாங்கிட்டுப் போறாங்க.</p>
<p class="content"><img align="left" width="200" height="259" alt="" src="http://cdnw.vikatan.com/aval/2014/02/njrlmg/images/p42.jpg">இதுக்கு லட்சக்கணக்குல முதல் போடணும்னு அவசியமில்ல... சில ஆயிரங்களே போதும். சொன்னா நம்பமாட்டீங்க... வெறும் 2 ஆயிரம் ரூபாய்தான் நான் முதல் போட்டேன். ஒரு ஜோடி வளையல் தயாரிக்க குறைஞ்சது 100 ரூபாய் செலவாச்சுனா... 200 ரூபாய்க்கு தாராளமா விக்கலாம்! ஒரு நாளைக்கு மூணு மணி நேரம் ஒதுக்கினா போதும், குறைஞ்சது 5 ஜோடி வளையல்கள் பின்னலாம். வீட்ல இருந்துட்டே தினம் 500 ரூபாய் சம்பாதிக்கலாம். நம்மோட திறமை, நாம ஒதுக்குற நேரம்... இதையெல்லாம் பொறுத்து வருமானம் பார்க்கலாம். இன்னும் சில பெண்களையும் சேத்துக்கிட்டு குழுவாவும் தொழிலைச் செய்ய லாம். பெரிய முதலீடோ, பெரிய அளவிலான இடமோ தேவையில்லைங்கறதால யார் வேணும் னாலும் தைரியமா தொழில் பண்ணலாம்'' என்றவர், கிறிஸ்டல் வளையல் செய்வது குறித்தும் விளக்கினார்.</p>
<p class="content">''கைவேலைப்பாடு பொருட்கள் விற்பனையாகற எல்லா கடைகள்லயுமே கிறிஸ்டல் மணிகள் கிடைக்கும். ஆனா... பச்சை, வெள்ளை, மஞ்சள், சிவப்புனு எல்லா நிறங்கள்ல கிடைச்சாலும், கோல்டன், சில்வர் கலர்கள் மட்டும் கிறிஸ்டலில் கிடைக்காது. அந்த கலர்களுக்கு நாம் மணிகளைப் பயன்படுத்திக்கலாம். முதலில் வளையல்களும், கிறிஸ்டல் மணிகள் கோக்கும் நைலான் ஒயரும் வாங்கும்போது தரமானதா கவனிச்சு வாங்கணும். நம் கற்பனைத் திறனுக்கு ஏற்ப பிடிச்ச டிசைன்கள்ல கோத்து, அதை வளையலோட அளவுக்கு தகுந்தவாறு இறுக்கி முடிச்சுப் போடணும். நடுவுல கோல்டன் மற்றும் சில்வர் நிறங்கள பயன்படுத்தியும் புதுப்புது மாடல்கள்ல வளையல் செய்து அசத்தலாம். கல்லூரி மாணவிகள், ஃபேன்ஸி ஸ்டோர்கள்னு கிறிஸ்டல் வளையல்களை கொண்டு போய் சேர்த்துட்டா போதும்... அதுக்கப்புறம் ஆர்டர்கள் நம்மள தேடி வரும்!''</p>
<p class="content">- அசத்தும் ஐடியா கொடுத்துச் சிரிக்கிறார் சாந்தா.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'தெய்வத் திருமகள்' மெர்லின்! </div>
<div class="subtitle1">டி.பி.ஜி.சாமுவேல் டேவிட் டில்டன் </div>
<div class="subtitle2">படங்கள்: பா.காளிமுத்து</div>
<div class="subtitle3"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>சி</strong></span>றப்புக் குழந்தைகள், தெய்வத்தின் குழந்தைகள். அப்படியொரு குழந்தையாக, மதுரை, பெத்சான் சிறப்புப் பள்ளியில் பயிலும் மாணவி ஜோன்ஸ் மெர்லின், உலக அளவில் இந்தியாவுக்கே இப்போது பெருமை சேர்த்திருக்கிறார்! ஆஸ்திரேலியாவில் நடந்த, மனவளர்ச்சி குறைந்த மாற்றுத்திறனாளிகளுக்கான 2013-ம் ஆண்டின் சர்வதேச சிறப்பு ஒலிம்பிக் போட்டியில், பெரிய அளவில் இருக்கும் குண்டுகளை, தரையில் வீசி விளையாடும் போட்டியான 'பாச்சீ' (Bocce) விளையாட்டில், இந்திய இரட்டையர் பிரிவில் வெள்ளிப் பதக்கம் பெற்றிருக்கிறார், மெர்லின்!</p>
<p class="content">''சந்தோஷம்னு ஒரே வார்த்தையில சொல்ல முடியல!'' என தாய்மைப் பூரிப்புடன் ஆரம்பித்தார், மெர்லினின் அம்மா பாலின் சின்னராணி.</p>
<p class="content">''நான் அரசுப் பள்ளி ஆசிரியை. மெர்லின் எனக்கு ரெண்டாவது மகள். அவளுக்கு நான்கு வயதாகும்போதுதான் மனவளர்ச்சியில் குறை இருப்பதைக் கண்டறிந்தோம். கணவரின் நண்பரோட வழிகாட்டுதல்படி பெத்சான் சிறப்புப் பள்ளியில் சேர்த்தோம். ஆரம்பத்துல எந்தவொரு வேலையையும் அவளால செய்ய முடியாது, ரொம்ப அடம் பிடிப்பா, ஒன்றிரண்டு வார்த்தைகள் மட்டும்தான் பேசுவா, மற்றவர்களோட பழகுறதுலயும் ரொம்ப பின்தங்கிய நிலை. போகப் போக நிறைய மாற்றங்கள்.</p>
<p class="content">நிறைய குழந்தைகள் இருந்தாலும், ஒவ்வொரு குழந்தைக்கும் பிரத்யேகமா அவங்க எடுத்துக்கற அக்கறை, தர்ற பயிற்சி எல்லா குழந்தைகளையும் தேக்க நிலையில் இருந்து மீட்குது. அப்படித்தான் 5 வயதுல எதுவுமறியாம இந்தப் பள்ளியில் ஒப்படைக்கப்பட்ட என் மகளையும், 18 வயதில் உலகப் போட்டியில் ஜெயிச்ச கோப்பையோட என் முன்ன நிறுத்தியிருக்காங்க. இதுக்காக பள்ளிக்கும், ஆசிரியர்களுக்கும் நிறைய நன்றிகள் சொல்லக் கடமைப்பட்டிருக்கோம். சென்னை, விமான நிலையத்துல, 'அம்மா ஜெயிச்சுட்டேன்!’னு என் பொண்ணு ஓடி வந்து என்னைக் கட்டிப்பிடிச்சப்போ, அந்த ஆனந்தத்தை எனக்கு வார்த்தைகள்ல சொல்லத் தெரியல'' என்று கண்ணீர் கசிந்த பாலின் சின்னராணி,</p>
<p style="text-align: center"><img alt="" align="middle" width="600" height="253" src="http://cdnw.vikatan.com/aval/2014/02/njrlmg/images/p38.jpg"></p>
<p class="content">''என்போல சிறப்புக் குழந்தைகளைப் பெத்தவங்களே.... ஒருபோதும் சோர்ந்து போக வேண்டாம். நம்ம குழந்தைகளும் மற்ற குழந்தைகளைப் போல சாதிக்கப் பிறந்தவங்கதான்!'' என்று பெருமிதம் பொங்கச் சொன்னார்!</p>
<p class="content"><img alt="" align="left" width="175" height="504" src="http://cdnw.vikatan.com/aval/2014/02/njrlmg/images/p38a.jpg">இயல்பான குழந்தைகளுக்கு பாடம் நடத்துவதற்கே ஆசிரியர்கள் திணறிப் போகும் நிலையில், சிறப்புக் குழந்தைகளை இவ்வளவு சிரத்தையாக மெருகேற்றும் அந்தப் பள்ளியின் ஆசிரியர்கள் ஐஸக் மற்றும் ரவியிடம் வாழ்த்துக்களைச் சேர்த்தோம்.</p>
<p class="content">''மெர்லினுக்கு விளையாட்டில் இருந்த தனித்திறமையை கண்டுபிடிச்சப்போவே, நிச்சயம் இதில் இவளை உயரத்துக்குக் கொண்டு வரணும்னு உறுதி எடுத்துக்கிட்டோம். கிட்டத்தட்ட 15 ஆண்டுகளா, தினமும் 3 மணி நேர பயிற்சி அளித்ததன் பலன் இது. மாற்றுத்திறனாளிகள் கலந்துகொள்ளும் சர்வதேச விளையாட்டுப் போட்டிகளை, சிறப்பு ஒலிம்பிக் அமைப்பு நடத்துது. இந்தியாவில் 'சிறப்பு ஒலிம்பிக் பாரத்’ (Special olympics bharat) என்ற பெயர்ல செயல்பட்டு வரும் அந்த அமைப்பு, சிறப்புக் குழந்தைகளின் வயது மற்றும் திறனின் அடிப்படையில போட்டிகளை நடத்துது. அதை குறிக்கோளா வைத்தே மெர்லினை தயார்படுத்தினோம்.</p>
<p class="content">2009-ல் சிறப்பு ஒலிம்பிக் பாரத் அமைப்பு, சென்னை நேரு விளையாட்டு அரங்கில் மாநில அளவில் நடத்திய தடகளப் போட்டியில் கலந்துகிட்டு 100 மீட்டர் நடத்தல் போட்டியில் மெர்லின் தங்கம் ஜெயிச்சார். பிறகு, 2010-ல் ஆந்திராவோட அனந்தப்பூர்ல தேசிய தடகளப் போட்டியில், நின்றுகொண்டு நீளம் தாண்டுதல் போட்டியில் தங்கம் வென்றார். இதுபோல இன்னும் பல முக்கியப் போட்டிகள்ல பதக்கங்கள் குவிச்ச மெர்லினுக்கு, சர்வதேச சிறப்பு ஒலிம்பிக் வாய்ப்பு கிடைச்சுது. ஆஸ்திரேலியாவின் நியூகேஸ்டில் நகரில் நடந்த அந்தப் போட்டியிலதான் வெள்ளிப் பதக்கம் வாங்கித் தந்து, பெருமை சேர்த்திருக்கார் மெர்லின். இதுபோல 70 சிறப்புக் குழந்தைகள் எங்க பள்ளியில இருக்காங்க. ஒவ்வொருத்தரோட தனித்திறமையையும் கண்டறிந்து முறையான பயிற்சி கொடுக்கிறோம். மெர்லினைப் போல இன்னும் நிறைய சாதனையாளர்கள் எங்க பள்ளியில் இருந்து வருவாங்க!'' என்று உறுதியுடன் கூறினார்கள்.</p>
<p style="text-align: center"><img alt="" align="middle" width="600" height="229" src="http://cdnw.vikatan.com/aval/2014/02/njrlmg/images/p38b.jpg"></p>
<p class="content">மெர்லின் பேசுவது, அவருடைய அம்மா, அண்ணன் மற்றும் கோச் இவர்களுக்கு மட்டுமே புரியும். நாம் பேசினால் நம்மையோ அல்லது வெளி ஆள் யார் பேசினாலும் அவங்களுடைய முகத்தையோ பார்க்க மாட்டார். அதனால், அவருடைய அண்ணன் மூலமாக மெர்லின் சொன்னது இதுதான்...</p>
<p class="content">''என்னோட டீச்சர் ஐசக்தான் என்னை ரொம்ப மோடிவேட் பண்ணுவார். ஒவ்வொரு தடவை பிராக்டீஸ் போறப்பவும், 'நீ கண்டிப்பா ஜெயிப்ப, மெடலோடதான் வருவே’னு என்கரேஜ் பண்ணுவார். ஒவ்வொரு தடவையும் அவரே போட்டி வெச்சு, அதுல நான் ஜெயிக்கிறப்ப எல்லாம் எனக்கு ஒரு மெடல் தந்து உற்சாகப்படுத்துவார். 2016-ல அமெரிக்காவுல ஏசியன்-பசிஃபிக் ஒலிம்பிக் கேம்ஸ் நடக்கப் போவுது. அதுக்காக இப்போ தீவிரமா என்னை டிரெயின் பண்ணிட்டு இருக்கார் சார். என் அம்மாவுக்கு அடுத்தபடியா, சார்தான் எனக்கு கடவுள்!''</p>
<p class="content"><span style="color: #ff0000"><u><strong>அரசுக்கு ஒரு கோரிக்கை! </strong></u></span></p>
<p class="content"><span style="color: #ff0000"><strong>''ச</strong></span>ர்வதேச அளவில் சாதனை படைத்தாலும்கூட, சிறப்புக் குழந்தைகளின் திறமைக்கான அங்கீகாரம் தராதது இந்த சமுதாயத்தோட சாபக்கேடு. அவங்களோட வெற்றியை ஒரு செய்தியா பார்க்கறாங்களே தவிர, உளப்பூர்வமா கொண்டாடுறதில்லை. குஜராத் மாநில அரசு, சர்வதேச அளவில் பரிசு பெற்ற சிறப்புக் குழந்தைகளுக்கு 5 லட்ச ரூபாய் ரொக்கப் பரிசு தந்திருக்கு. இங்கேயோ, வெளிநாட்டுக்கு போய் வந்த செலவுத் தொகையைக்கூடத் தரல. அடுத்த வீட்டுக்காரங்களே பேசத் தயங்குற சிறப்புக் குழந்தைகள், அயல்நாடு வரை போய் விளையாடி, பதக்கத்தோட திரும்பிஇருக்கிறாங்க. இவர்களுக்கு அரசு ஏதாவது உதவி செய்யணும்ங்கிறதுதான் எங்க வேண்டுகோள்!''</p>
<p class="content">- பெற்றோர்களும் பள்ளித் தரப்பும் இணைந்து கை கூப்புகிறார்கள்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஒரு கையில் கோப்பு... மறு கையில் அபிநயம்...</div>
<div class="subtitle1">அசத்தும் கவிதா ராமு!</div>
<div class="subtitle2">ம.பிரியதர்ஷினி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>கோ</strong></span>ப்புகள் அடுக்கப்பட்டிருக்கும் மேஜை, பரபரப்பான அலுவல் நிமிடங்கள், சுருக்கமாக - ஸ்ட்ரிக்டாகப் பேசும் சுபாவம்... இவை போன்றவைதான் பெரும்பாலான அரசு உயரதிகாரிகளின் பிம்பமாக இருக்கும்!</p>
<p class="content">ஆனால், சென்னை மாவட்ட வருவாய் அலுவலர் மற்றும் மாவட்ட கூடுதல் நீதிபதி என்ற பொறுப்பில் இருக்கும் கவிதா ராமு, முற்றிலும் வித்தியாசமாக ஆச்சர்யப்படுத்துகிறார்!</p>
<p class="content">அடிப்படையில் இவர், ஒரு பரதநாட்டியக் கலைஞர். பல சபாக்களில் இவருடைய நிகழ்ச்சிகளுக்கான தேதிகள் இப்போதும் புக் செய்யப்பட்டு தயாராக இருக்கின்றன. நடன வகுப்புகள் எடுப்பதோடு, ஆல்பங்களுக்கு கொரியோகிராஃபர் என்பதிலும் ஆர்வம் காட்டுகிறார். பிளாக், ஃபேஸ்புக் என இணையத்திலும் செம ஆக்டிவ். தவிர, இளையராஜாவின் இசை, புத்தகங்கள் என்று அழகாக்கிக் கொள்கிறார் தன் அத்தனை நிமிடங்களையும்!</p>
<p class="content">''ஹல்ல்ல்லோ!'' என்று அவர் சொல்லும்போதே, அந்த உற்சாகம் தொற்றிக்கொள்கிறது நம்மையும்!</p>
<p class="content"><img align="right" width="300" height="430" alt="" src="http://cdnw.vikatan.com/aval/2014/02/njrlmg/images/p5a.jpg">''என் அப்பா ராமு, ஐ.ஏ.எஸ். அதிகாரியாக இருந்தவர். நேர்மையான, ஃப்ரெண்ட்லியான அதிகாரி. நான் பப்ளிக் சர்வீஸ் கமிஷன் பரீட்சை எழுதணும்ங்கிறதுதான் அவரோட ஆசை. அதற்காகவே சென்னை, அண்ணா ஆதர்ஷ் காலேஜ்ல இளங்கலை எக்கனாமிக்ஸ், முதுகலை பப்ளிக் அட்மினிஸ்ட்ரேஷன் படிச்சேன். சுவாரஸ்யமான விஷயங்களைக் கத்துக் கறதுக்கு என் கல்லூரி எனக்கு தாராளமா இடம் கொடுத்துச்சு.</p>
<p class="content">முதல் முறை சிவில் சர்வீஸ் எக்ஸாம் எழுதினப்போ, ஏதோ சவாலான விளையாட்டாதான் அதை எதிர்கொண்டேன். தேர்ச்சி பெறல. அப்பாவை அது சோர்வாக்க, மறுமுறை அப்பாவோட கனவை நிறைவேற்ற 100 பர்சன்ட் சின்ஸியரா முயற்சி செய்தேன். வெற்றி கிடைச்சுது!'' என்பவரின் முதல் பயணம், திருப்பத்தூரில் வருவாய்த்துறை மண்டல அலுவலர் பதவியில் ஆரம்பித்திருக்கிறது.</p>
<p class="content">''சின்ன வயசுல எனக்குள்ள இருந்த நடன ஆசையை, ஆர்வத்தைக் கண்டறிந்தது எங்கம்மா மணிமேகலை ராமுதான். எம்.ஏ., எக்கனாமிக்ஸ் படிச்சுட்டு அசிஸ்டென்ட் புரொஃபஸரா வேலை பார்த்த அவங்கதான், எங்க வீட்டோட ஜீவன். அம்மா, சேலம் ஜெயலஷ்மி மேடத்துக்கிட்ட அஞ்சு வயசுல என்னை நடன வகுப்புக்கு அனுப்பினாங்க. அப்புறம் அப்பாவோட வேலை காரணமா பல இடமாறுதல்கள். மதுரையில ஆறு வருஷம் தங்க நேரிட்டப்போ, பத்மா சுப்ரமணியம் மேடத்தோட அக்கா நீலா கிருஷ்ணமூர்த்தி மிஸ்கிட்ட நடனம் கத்துக்கிட்டேன். விடுமுறை நாட்கள்லகூட டீச்சர் வீட்டுலயே தவம் கிடந்து நடனம் படிக்கிற அளவுக்கு எனக்கு காதல். இன்னொரு பக்கம், வீணை, பாட்டு, விளையாட்டுனு கத்துகிட்டேன்.</p>
<p class="content">சென்னைக்கு வந்ததுக்கு அப்புறம் நாட்டிய குரு சரஸா மேடத்துக்கிட்ட 15 வருஷம் நடனம் கத்துக்கிட்டேன். அவரோட வழிகாட்டலோடுதான் என்னோட முதல் நாட்டிய அரங்கேற்றம், முன்னாள் ஜனாதிபதி ஆர்.வெங்கட்ராமன் தலைமையில 93 வருஷம் நடந்துச்சு. இன்னிக்கு ஒரு திறமையான நடனக் கலைஞரா நான் இருக்கேன்னா, அதுக்குக் காரணம்... குரு சரஸா டீச்சர்தான்!' என்கிறவரின் நாட்டிய நிகழ்ச்சிகள் அமெரிக்கா, கனடா என வெளிநாடுகளிலும் நடந்திருக்கின்றன.</p>
<p class="content"><img align="left" width="131" height="196" alt="" src="http://cdnw.vikatan.com/aval/2014/02/njrlmg/images/p5.jpg">''அரசாங்க பதவியில இதுவரைக்கும் பல முக்கிய பொறுப்புகளை வகிச்சதுனால, பணி நிமித்தமாக பல இடங்களுக்கு டிராவல் பண்ண வேண்டிய பொறுப்பு இருந்தது. அப்படியான நேரத்துல என்னோட சில புரோகிராம்களை கேன்சல் செய்ய வேண்டிய நிலை ஏற்பட்டது. அதனால இப்போவெல்லாம் சனி, ஞாயிறுகளில் எனது வசதிக்கேற்ப சபாக்களில் டேட்ஸ் வாங்கிடறேன். இந்த முறை கடந்த மாசம் என்னோட நடன நிகழ்ச்சிகளை தமிழ் இசை சங்கம், கார்த்திக் ஃபைன் ஆர்ட்ஸ், கிருஷ்ண கான சபா, சரஸா நாட்டிய மாலா, தபஸ் சங்கீத நாட்டிய விழா போன்றவற்றில் பெர்ஃபார்ம் செய்ததில் அத்தனை மகிழ்ச்சியாக இருக்கிறேன். என்னோட பணிச்சுமையில் இருந்து என்னை மீட்கும் நடனம், எனக்கு தியானம் மாதிரி!</p>
<p class="content">வார இறுதி நாட்களில் மாணவர்களுக்கு என் வீட்டிலேயே நடன வகுப்புகள் எடுக்கிறேன். நடிகை அபர்ணா பிள்ளையோட 'காதலாகி கசிந்து’ ஆல்பத்துக்கு கொரியோகிராஃப் பண்ணியிருக்கேன். இன்னும் சில ஆல்பங்களுக்கும் கொரியோகிராஃப் பண்ணியிருக்கேன்'' என்றவர், சிறிது இடைவெளிவிட்டு,</p>
<p class="content">''அப்பா, 'இதுதான் என் விருப்பம்’னு சொல்லாம இருந்திருந்தா, முழு நேர டான்ஸர் ஆகியிருப்பேன். ஆனா, அப்பாவோட ஆசையையும் பூர்த்தி செய்த பெருமையோட நடனத்திலேயும் முழுமையா என்னை ஈடுபடுத்திட்டு இருக்கேன். பரபரக்க வேலை, அப்பாவோட அன்பு, இனிக்க இனிக்க இசை, களைக்க களைக்க நடனம், புத்தகத் தோழிகள், என் எழுத்துக்களை அரங்கேற்றும் பிளாக்னு... வாழ்க்கை ரம்மியமா போயிட்டிருக்கு!''  </p>
<p class="content">- அழகாகச் சிரிக்கிறார் கவிதா ராமு!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஓவியப் பள்ளிக்கு பாதைபோட்ட ஓயாத ஆர்வம்! </div>
<div class="subtitle1">உ.கு.சங்கவி, படங்கள்: எஸ்.கேசவசுதன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>''எ</strong></span>னக்குள்ள ஓயாத ஓவிய ஆர்வம். படிப்பு, திருமணம், குழந்தைகள்னு திசைகள் மாறினாலும், என் ஆர்வத்தை அப்படியே ஆவியாகவிடாம, அதுக்கான முயற்சிகளை எடுத்துட்டே இருந்தேன். இன்னிக்கு ஓவியப் பள்ளியை நடத்துற அளவுக்கு வளர்ந்திருக்கேன்...''</p>
<p class="content">- மென்மையாகச் சிரிக்கிறார் மேனகா நரேஷ். சென்னை, கோபாலபுரத்தில் தன் மாணவக் குழந்தைகளுக்கு நடுவில் நின்று, ஓவியம் வரைவதை சொல்லிக் கொடுத்துக் கொண்டிருந்த மேனகா, எந்த வகுப்புக்கும் செல்லாமல் சுயம்புவாக ஓவியரானவர் என்பது ஹைலைட்!</p>
<p class="content">''ஏழாவது படிச்சப்போ, பத்திரிகையில வந்த படத்தைப் பார்த்து பார்த்து இசைஞானி இளையராஜாவை வரைய முயற்சி பண்ணினேன். ஓரளவு நல்லா வந்துச்சு. அந்த சந்தோஷத்துல அழகுக்கு ஸ்ரீதேவி, கூந்தலுக்கு டயானா, கண்களுக்கு மீனானு எல்லாரையும் வரைஞ்சு பார்த்தேன். எங்க பள்ளி ஓவிய ஆசிரியர், 'எடுத்தவொடனேயே மனித முகங்களை வரையுறது பெரிய விஷயம்’னு ஆச்சர்யப்பட்டு பாராட்டினார். ஓவியப் படிப்பு படிக்கத்தான் ஆசைப்பட்டேன். ஆனா, வீட்டில் அனுமதிக்கல. அதனால, பி.எஸ்சி, எம்.எஸ்சி., எம்.ஃபில்னு கணினிப் படிப்பை முடிச்சேன். ஓவிய ஆர்வத்துக்குத் தீனியா, 'மாயா’ங்கற ஒரு சாஃப்ட்வேர் கத்துக்கிட்டேன். மாயா சாஃப்ட்வேர்ங்கிறது கம்ப்யூட்டர்ல பண்ற த்ரீ டி அனிமேஷனோட பேர்.</p>
<p style="text-align: center"><img align="middle" width="600" height="274" alt="" src="http://cdnw.vikatan.com/aval/2014/02/njrlmg/images/p28a.jpg"></p>
<p class="content">கணவர் நரேஷ் கல்வித் துறையில உயரதிகாரி. அதனால அடிக்கடி இடமாறுதல் வந்துட்டே இருக்கும். ஒரு கட்டத்துல சென்னையில செட்டில் ஆனோம். ஓவியப் பயிற்சிப் புத்தகங்கள் வாங்கித் தர்றது, வெளியூர்கள்ல நடக்கும் ஓவியப் போட்டிகளுக்கு கூட்டிட்டுப் போறது, ஓவியக் கண்காட்சி நடத்தறதுக்கு உதவுறதுனு கணவர்தான் பெரிய சப்போர்ட். அக்கம் பக்கத்துல எல்லாம், 'இவ்ளோ அழகா வரையறீங்க, இத்தனை போட்டிகள்ல ஜெயிக்கிறீங்க... எங்க குழந்தைகளுக்கு ஓவிய வகுப்பு எடுங்களேன்’னு கேட்க, அப்புறம் ஆரம்பிச்சதுதான் என்னோட 'மேஜிக் பிங்கர்ஸ்’ ஓவியப் பள்ளி!'' என்று மேனகா சொல்லிக்கொண்டிருக்க, ஸ்கூல் முடிந்து வந்த அவரின் இரண்டு குழந்தைகளும், ஓடி வந்து அம்மாவைக் கட்டிக்கொண்டனர்.</p>
<p style="text-align: center"><img align="middle" width="500" height="283" alt="" src="http://cdnw.vikatan.com/aval/2014/02/njrlmg/images/p28.jpg"></p>
<p class="content">'''குழந்தைகளுக்கு ஓவியத்தோட அடிப்படையில் இருந்து வண்ணம் தீட்டுறது வரை ஒவ்வொண்ணையும் பொறுமையா சொல்லிக் கொடுக்க வேண்டியது அவசியம். ஒரு பொருளை வரைய, அதை பகுதி பகுதியா பிரிச்சுக் காட்ட, முதல்ல 'மாயா’ல அனிமேட் பண்ணிக் காட்டுவேன். அது ஃபாலோ பண்ண சுலபமா இருக்கும்'' என்று சிரிக்கும் மேனகா, பல பள்ளிகளுக்கு பாடம் பற்றிய பல அனிமேஷன்களையும் செய்து தந்துள்ளார்.</p>
<p style="text-align: center"><img align="right" width="300" height="323" alt="" src="http://cdnw.vikatan.com/aval/2014/02/njrlmg/images/p28b.jpg"></p>
<p class="content">ஓவியம் மட்டுமல்ல... கைவினைப் பொருட்கள் செய்வதிலும் கலக்குகிறார் மேனகா. ''எல்.கே.ஜி. குழந்தைகளில் இருந்து திருமணம் முடிந்த பெண்கள் வரை நிறைய பேர் என்கிட்ட ஓவியம் மற்றும் கிராஃப்ட் கத்துக்கறாங்க. கிராஃப்டில் ஸ்டோன் பெயின்ட்டிங், கிளாஸ் பெயின்ட்டிங், பாட் பெயின்ட்டிங், ஜுவல்லரி மேக்கிங், ஃப்ளவர் மேக்கிங், க்வில்லிங், ட்ரீ ஹோல் பெயின்ட்டிங்னு நிறைய எடுக்கிறேன். ட்ரீ ஹோல் பெயின்ட்டிங், சுவாரஸ்யமான ஒண்ணு. மரங்கள்ல இயற்கையாவே சின்னச் சின்ன ஓட்டைகள் உருவாகும். அந்த ஓட்டைகளுக்குள்ள தத்ரூபமா வண்ணம் தீட்டி அமர்களப்படுத்தலாம்'' என்றவர், தன் ஓவியக் கண்காட்சிப் புகைப்படங்களைக் காட்டியபடி தொடர்ந்தார்...</p>
<p class="content">''நடிகர் சிவகுமார் ஐயா ஒரு முறை என் ஓவியக் கண்காட்சிக்கு வந்தப்போ, 'பரவாயில்லையே... பெண்கள் எல்லாம் இப்போ இவ்வளவு அற்புதமா ஓவியம் தீட்ட ஆரம்பிச்சுட்டீங்களே..?!’னு பாராட்டினார். ரொம்ப சந்தோஷமா இருந்துச்சு. என் மாணவர்களோட பெற்றோர்கள் எனக்குத் தரும் ஊக்க வார்த்தைகளும் ரொம்ப சந்தோஷமான விஷயமே! ஒவ்வொரு நாளும் மாணவர்கள் ஓவியத்துல ஏதாவது ஒரு புது விஷயத்தைக் கத்துக்கணும்கிறது என்னோட விருப்பம். அதனால துளி நேரம்கூட வீணாக்காம, அவ்வளவு சின்ஸியரா கத்துக்கொடுப்பேன். 'உங்ககிட்ட வந்துட்டு எங்க பசங்களோட டிராயிங்ல நல்ல முன்னேற்றம் இருக்கு...’னு பேரன்ட்ஸ் சொல்லும்போதுதான் நிம்மதி எனக்கு!'' என்று பூரிக்கிறார் மேனகா.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆத்தா... நான் டீச்சராயிட்டேன்! </div>
<div class="subtitle1"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>'ப</strong></span>டிக்கும்போதே நான் டீச்சராயிட்டேனே!'' என்று கண்கள் சிமிட்டிச் சிரிக்கிறார், மதுரை, லேடி டோக் கல்லூரியில் எம்.ஏ., ஆங்கில இலக்கியம் முதலாமாண்டு படித்துக் கொண்டிருக்கும் இந்துமதி!</p>
<p class="content">''சின்ன வயசுல இருந்தே ஆங்கில மொழி மேல் எனக்குப் பிரியம். அதனாலதான் பி.ஏ., ஆங்கில இலக்கியம் சேர்ந்தேன். இறுதியாண்டு படிச்சப்போ 'ஸ்பீச் மாஸ்டர்ஸ் இன்ஸ்டிடியூட்’ என்ற ஆங்கில மொழி மேம்பாட்டு பயிற்சி நிறுவனத்தில் சேர்ந்து, மொழித் திறமையை மெருகேத்திக்கிட்டேன். பி.ஏ., ஃபர்ஸ்ட் கிளாஸ்ல பாஸ் பண்ணி, எங்க காலேஜ்லயே எம்.ஏ. சேர்ந்தேன். என்னோட மொழித்திறன், நான் படிச்ச இன்ஸ்டிடியூட்லயே டீச்சர் வாய்ப்பை வாங்கிக் கொடுத்திருக்கு.</p>
<p class="content">காலை 8 - 1 கல்லூரி நேரத்தில்... மாணவி. மதியம் 2 முதல் இரவு 8 மணி வரை... டீச்சர். ஸ்கூல் படிக்கும்போதே காலேஜ்ல படிச்சுக்கிட்டே பார்ட் டைம் வேலை பார்க்கணும்னு முடிவெடுத்திருந்தேன். நினைச்ச மாதிரியே மாசாமாசம் சம்பளம் வாங்க ஆரம்பிச்சுட்டேன். என் செலவுகளை நானே பார்த்துக்குறேன்!'' என்று பெருமையாகச் சொன்ன இந்துமதி, தொடர்ந்தார்.</p>
<p class="content"><img align="right" width="200" height="289" alt="" src="http://cdnw.vikatan.com/aval/2014/02/njrlmg/images/p67a.jpg">''வெளிநாடுகள்ல மேற்படிப்பு மற்றும் பணிக்குப் போறவங்க ஆங்கில அறிவை சோதிக்கும் IELTS, TOEFL தேர்வுகளில் தேர்ச்சி பெறுவது அவசியம். அதுக்கான லிஸனிங், ரீடிங், ஸ்பீக்கிங், ரைட்டிங்னு நான்கு விஷயங்களும் அடங்கிய பாடங்களை எடுக்கிறேன். தமிழ் மீடியப் பள்ளிகளில் படிச்சுட்டு வந்து, காலேஜ்ல இங்கிலீஷ் கம்யூனிகேஷன்ல தடுமாறுறவங்களுக்கும் வகுப்புகள் எடுக்குறேன். பள்ளி, கல்லூரி மாணவர்கள் மட்டுமில்லாம... இன்ஜினீயர்கள், டாக்டர்கள்னு எல்லா வயதிலும், வகையிலும் எனக்கு ஸ்டூடென்ட்ஸ் இருக்காங்க. ஸ்போக்கன் இங்கிலீஷ் பயிற்சி தரும்போது, ஸ்டூடென்ட்ஸுக்கு 'நம்மால் பேச முடியும்’ என்ற தன்னம்பிக்கைதான் முதல் தேவை. அதனால, கூச்சம் போக்கி அவங்கள பேசவிட்டு, முடிச்சதும் அதில் உள்ள குறைகளைச் சுட்டிக் காட்டுவேன்.</p>
<p class="content">பொதுவா, 'நான் டீச்சராகப் போறேன்’னு சொல்லாத குழந்தைகள் ரொம்பக் குறைவு. ஆனா... வளர வளர டாக்டர், இன்ஜினீயர், பிசினஸ்மேன்னு வேற வேற பாதைதான் பலருக்கும் வாய்க்கும். ஆனா, என்னோட சின்ன வயசு ஆசை... அப்படியே நிறைவே ஆரம்பிச்சுருக்குறதுல எனக்கு ஏக சந்தோஷம்!''</p>
<p style="text-align: center"><img align="middle" width="500" height="243" alt="" src="http://cdnw.vikatan.com/aval/2014/02/njrlmg/images/p67.jpg"></p>
<p class="content">- நம்பிக்கையும் நெகிழ்ச்சியுமாக சொன்னார் இந்துமதி டீச்சர்!</p>
<p style="text-align: right"><span style="color: #ff0000"><strong>- லோ.இந்து  </strong></span></p>
<p style="text-align: right"><span style="color: #ff0000"><strong>படங்கள்: பா.காளிமுத்து</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செல்போன் காலத்துலயும் (நாங்கள்லாம் ) நாவல் படிக்கிறோம்ல!</div>
<div class="subtitle1"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>''மு</strong></span>ன்னயெல்லாம் திரைப்படங்கள்லயும், பத்திரிகை ஓவியங்கள்லயும் கல்லூரிப் பெண் என்றாலே, கையில ஒரு நாவல் இருக்கறது மாதிரியான ஓவியங்களைத்தான் பார்த்திருப்போம். இப்போ... எங்கெங்கு காணினும் மொபைல்ல புதைஞ்சுருக்கற கல்லூரிப் பெண்களையே பார்க்க முடியுது...''</p>
<p class="content">- இப்படி வேதனையை வெளிப்படுத்தினா...</p>
<p class="content">''அதெல்லாம் இல்ல. இப்பவும் நாவல் படிக்கிற நல்ல பிள்ளைங்க நிறைய இருக்காங்க... இருக்கோம்!''னு சொல்லிச் சிரிக்கறாங்க... இந்தப் பெண்கள். இங்கிலீஷ், தமிழ் நாவல்கள்னு அந்த மைசூர் பெண்களோட நாவல் ஆர்வத்துக்கு கொஞ்சம் காது கொடுத்தப்போ...</p>
<p class="content"><span style="color: #ff0000"><u><strong>'ஒ</strong></u></span>ரு நாவலை கையில் எடுத்தேன்னா, அதை முடிக்கும் வரையான இரவுகள் எல்லாம் அந்த நாவல் பத்தின கனவுகள்தான் எனக்கு வரும். அப்படி சமீபமா என் கனவில் வந்தது, 'ஒன்பது ரூபாய் நோட்டு’! 'கடல்புறா’ நாவல்ல வரும் நாயகன், ஏன் இப்படி எல்லாம் செய்றான்னு ஆரம்பத்தில் குழப்பமா இருக்கும். கடைசியில் காதல் உட்பட  அதுவரை அவன் செய்த எல்லாமே அவன் திட்டத்தோட ஒரு அங்கம்னு தெரிய வரும்போது, அந்த டிவிஸ்ட் ஆவ்ஸம்!''</p>
<p class="content"><span style="color: #ff0000"><u><strong>''ரா</strong></u></span>ஜேஷ்குமார் நாவல்கள்னா எனக்கு உயிர். அவர் கதை சொல்ற களமே தனி. அவருடைய ஒரு நாவல்ல கும்பகோணத்திலும், நியூயார்க்கிலும் ஒண்ணுக்கு ஒண்ணு தொடர்பில்லாம கதை நகரும். எந்த ஒரு நொடியிலும் இது இரண்டும் ஒன்று சேராது. ஆனா, நாவலோட கடைசிப் பகுதியில் அந்த இரண்டு கதைகளையும் நாம எதிர்பார்க்காத சர்ப்ரைஸ் கொடுத்து அவ்வளவு அழகா இணைத்திருப்பார். சுஜாதா சாரோட ஒரு கதையில் வரும் பெண் கதா     பாத்திரத்தை அறிமுகப்படுத்தும்போது, அந்தப் பெண்   ணோட கையில் இரண்டு ஆங்கிலப் புத்தகத்தோடு ஒரு தமிழ்ப் புத்தகமும் இருப்பதா எழுதியிருப்பார். அவர் தமிழ்ப் பெண்களை இதேபோல இருக்க சுட்டிக்காட்டுறார்னு உணர்ந்தேன்''.</p>
<p style="text-align: center"><img align="middle" width="520" height="457" alt="" src="http://cdnw.vikatan.com/aval/2014/02/njrlmg/images/p68.jpg"></p>
<p class="content"><span style="color: #ff0000"><u><strong>'சி</strong></u></span>ன்ன வயசுல படக் கதைகள் படிக்கிறதுல ஆரம்பிச்ச ஆர்வம், பத்திரிகைகள்ல சிறுகதைகள் படிக்கிறதுல வளர்ந்து, இப்போ சரித்திர நாவல்கள் மேல பித்துப் பிடிக்கிற அளவுக்கு வந்திருக்கு. அதிலும் கல்கியோட 'பொன்னியின் செல்வன்’ என்னோட ஆல் டைம் ஃபேவரைட். கதையின் ஒரு நாயகனான வந்தியத்தேவன் மேல எனக்கு ஒரு காதல்னே சொல்லலாம். கதையில், நந்தினியைப் பார்த்தவொடன அவளோட அழகை ரசித்து தங்களோட வேலையை மறந்துடுற ஆண் மகன்களுக்கு நடுவுல, அவளோட மாயவலையில விழாம, அவளையே அவர் மயக்கும் அழகே அழகு! கதையின் நடுவில் வரும் செய்யுள்கள் ஒவ்வொண்ணும் முத்து. அந்தக் காலத்து ஆடை, அணிகலன்கள், அரசியல், சூழல்னு இதோட எல்லாம் நம்மையும் ஒன்றிப் பயணிக்க வைக்கும் கல்கியோட மொழி நடைக்கு நான் ரசிகை, அடிமை!''</p>
<p class="content"><span style="color: #ff0000"><u><strong><img align="left" width="300" height="221" alt="" src="http://cdnw.vikatan.com/aval/2014/02/njrlmg/images/p68a.jpg">''ஸ்</strong></u></span>கூல் படிக்கும்போது ஹாரி பாட்டர் சீரிஸ் படிக்க ஆரம்பிச்சேன். அதுல இருந்துதான் வாசிக்கும் பழக்கம் வந்தது. நம்மளச் சுத்தி 100 பேர் இருந்தாலும், நாம மட்டும் ஒரு தனி உலகத்தில் இருக்கும் மேஜிக்கை நாவல்கள் எனக்குத் தந்தது. சேத்தன் பகத் எழுதின '2 ஸ்டேட்ஸ்’ நாவல், என்னோட ஃபேவரைட். அதுல வர்ற க்யூட் ஜோடி, சூப்பர்! ஆங்கில நாவல்களில் வரும் லவ் ட்ராக்கும் நல்லா இருக்கும்னாலும், இந்திய நாவல்களில்தான் பெண்கள் வெட்கப்படுவதை உணர்ந்து, ரசித்துப் படிக்க முடியும்!''</p>
<p class="content"><span style="color: #ff0000"><strong>''பொ</strong></span>துவா பொண்ணுங்க ரொமான்ஸ் நாவல்களைத்தான் தேடிப் படிப்பாங்க. ஆனா, எனக்கு அந்த 'ஜானர்’ பிடிக்கவே பிடிக்காது... நம்புங்க. பேய்க் கதைகள் ரொம்பப் பிடிக்கும். ஆங்கில நாவல்கள் பிடிக்கும்னாலும், பேய்க் கதைகளைப் பொறுத்தவரைக்கும் இந்திய எழுத்தாளர்களே என் சாய்ஸ். 'பூத்தர் ராஜா’ என்ற ஹிந்தி பேய்க் கதையை, வயிற்றைக் கலக்க கலக்கப் படிச்சேன். எனக்குப் பிடிச்ச எழுத்தாளர், ரவீந்திரநாத் தாகூர். அவரோட 'கீதாஞ்சலி’யை படிக்கும்போது என்னையே மறந்து இன்னொரு உலகத்துக்குப் போயிடுவேன். 'ஹிட்லர்’ சுயசரிதை புத்தகத்தை படிக் கும் போதெல்லாம் ஒரு படம் பார்த்த மாதிரி இருக்கும். எந்த ஒரு நாவலையும் மத்தவங்ககிட்ட 'ஓசி’க்கு வாங்கிப் படிக்கிறதைவிட, விலை கொடுத்து வாங்கிப் படிக்கணும் என்பதை ஒரு கொள்கையாவே வெச்சுருக்கேன்!''</p>
<p style="text-align: right"><span style="color: #ff0000"><strong>- கட்டுரை, படங்கள்: இ.பிரியதரிசினி </strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கைகொடுக்கும் கல்லூரிச் சந்தை! </div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>'ஐ</strong></span> கேன்’ என்று உரக்க உற்சாகக் கூச்சலிடுகிறார்கள்... தஞ்சாவூர், பான் செக்கர்ஸ் கலை மற்றும் அறிவியல் பெண்கள் கல்லூரி மாணவிகள்! வருடா வருடம் 'ஐ கேன்’ என்ற பெயரில் இவர்கள் ஏற்பாடும் செய்யும் கல்லூரிச் சந்தை, வெகு பிரபலம். உணவில் இருந்து காஸ்மெடிக் அயிட்டங்கள் வரை முப்பதுக்கும் மேற்பட்ட ஸ்டால்கள் அமைத்து, அதில் வரும் தொகையை, கல்லூரியில் படிக்கும் ஏழை மாணவிகளின் படிப்புச் செலவுக்கு கொடுப்பதே இந்தச் சந்தையின் நோக்கம்!</p>
<p class="content">இந்த வருட 'ஐ கேன்’ திருவிழாவில் பிஸியாக இருந்தது கல்லூரி. கிரவுண்டில் ஒரே கூட்டம். ஒவ்வொரு ஸ்டாலிலும் விற்பனை சூடுபிடித்துக் கொண்டிருந்தது. அனைத்தையும் பார்வையிட்ட நாம், கல்லூரி பிரசிடென்ட் சிந்துஜாவுடன் பேசிக்கொண்டே நடந்தோம்.</p>
<p class="content">''2005-ம் வருஷம் சோஷியல் வொர்க் டிபார்ட்மென்ட் இந்த முயற்சியை ஆரம்பிச்சு வெச்சாங்க. கல்லூரியில் இருக்கிற 13 டிபார்ட்மென்டையும் ரெண்டு பாகமா பிரிச்சு, வருஷத்துக்கு ரெண்டு தடவை நிகழ்ச்சியை நடத்துவோம். இதுக்கான ஏற்பாடுகளைச் செய்யவேண்டிய பொறுப்பை, பிரசிடென்ட்டான என்னுடன் சேர்ந்து 9 பேர் கொண்ட குழுவும் ஏற்று நடத்துவோம். நிகழ்ச்சி நடக்கறதுக்கு முன்ன ஸ்டால் போட விரும்பும் மாணவிகள் என்ன மாதிரி ஸ்டால் போடப் போறாங்கனு லிஸ்ட் கொடுப்பாங்க. இதை வெச்சே ஒரே வகையான ஸ்டால் நிறைய வராம முறைப்படுத்திடுவோம். உணவு ஸ்டால் போடுற மாணவிகள் அவங்க அவங்க வீட்ல இருந்து அடுப்பு, விறகு, சமையல் சாமான்னு எல்லாத்தையும் காலேஜுக்கு கொண்டு வந்து, இங்க வெச்சு சமைச்சு, விற்பனைக்கு வைப்பாங்க. அதை மற்ற மாணவிகள் வாங்குவாங்க'' என்றார் சிந்துஜா.</p>
<p style="text-align: center"><a target="_blank" href="http://www.vikatan.com/aval/2014/02/njrlmg/images/p70.jpg"><img align="middle" width="600" height="550" alt="" src="http://cdnw.vikatan.com/aval/2014/02/njrlmg/images/p70sma.jpg"></a></p>
<p class="content">கல்லூரியின் டிரான்ஸ்போர்ட் செக்ரெட்டரி வித்யா, ''ஸ்டாலை பொறுத்தவரை, வெஜ் உணவுகள், நான்-வெஜ் உணவுகள், பேப்பர் கிராஃப்ட், ஹாரர் கேம்ஸ் ஸ்டால், ஃபன் கேம்ஸ், மெஹந்தி ஸ்டால், காஸ்மெடிக்ஸ் ஸ்டால்னு... எல்லாமே பொண்ணுங்களுக்கு பிடிச்ச ஏரியாதான். சொல்லப் போனா, தேவையைவிட... தன்னோட படிக்கிற பொண்ணுக்கு உதவ போறோம்ங்கிற நல்ல நோக்கத்துக்காகவே எங்க ஸ்டூடென்ட்ஸ் தாராளமா பர்ச்சேஸ் பண்ணுவாங்க. எங்களோட நோக்கத்தைச் சொல்லி உறவினர்கள், அக்கம் பக்கத்தினர்னு அவங்களுக்கும் வாங்கிப் போய் கொடுப்பாங்க.</p>
<p class="content">வசூலாகும் பணத்தில், ஒவ்வொரு டிபார்ட்மென்டிலும் இருக்கும் ஏழை மாணவிகளைத் தேர்ந்தெடுத்து, காலேஜ் ஃபீஸ் கட்டுவோம். இந்த வருஷம் இப்போவே தோராயமா 80,000 ரூபாய்க்கு மேல கலெக்ஷன் இருக்கு. இதனால பயன்படப்போற எங்கள் தோழிகளை நினைக்கும்போது, நாங்க எடுத்த முயற்சிகளும், உழைத்த உழைப்பும் ஆத்ம திருப்தி தருது!'' என்றார் நெகிழ்ச்சியுடன்.</p>
<p style="text-align: right"><span style="color: #ff0000"><strong>- கட்டுரை, படங்கள்: கு.கார்முகில்வண்ணன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ராசி பலன்கள்</div>
<div class="subtitle1">ஜனவரி 29-ம் தேதி முதல் பிப்ரவரி 11-ம் தேதி வரை</div>
<div class="subtitle2">ஜோதிட ரத்னா கே.பி.வித்யாதரன்</div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="858" alt="" src="http://cdnw.vikatan.com/aval/2014/02/njrlmg/images/p24.jpg"></p>
<p style="text-align: center"><img align="middle" width="600" height="857" alt="" src="http://cdnw.vikatan.com/aval/2014/02/njrlmg/images/p26.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கேபிள் கலாட்டா! </div>
<div class="subtitle1">ஆல் இன் ஆல் அம்மு!</div>
<div class="subtitle2">ரிமோட் ரீட்டா</div>
<div class="subtitle3"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>'இ</strong></span>ந்த அம்மு பொண்ணைப் பார்த்து ரொம்ப நாளாச்சே?'னு ஒரு விசிட் அடிச்சேன்.</p>
<p class="content">எடுத்ததுமே... ''என்ன ரீட்டா, ஆளை பார்க்கவே முடியல..?'' என்று அவர் என்னை அதிர வைக்க...</p>
<p class="content">''மீ..? நான் எங்க போகப் போறேன். கழுத கெட்டா குட்டிச்சுவரு. உன்னதான் ரொம்ப நாளா டி.வி பக்கமே பார்க்க முடியல. அதான் பொண்ணுக்கு என்னாச்சுனு பார்த்துட்டு போகலாம்னு வந்தேன்...'' என்று பதிலுக்கு அதிர்ச்சி கொடுத்தேன்.</p>
<p class="content">அதன் பிறகு இரண்டு பேருக்குமான உரையாடல்... 'திருவிளையாடல்' ரேஞ்சுக்கான மோதல்தான்!</p>
<p class="content">''பேருல 'ரிமோட்' இருந்தா மட்டும் போதாது, டி.வி-யையும் அடிக்கடி பார்க்கணும். தினமும் நான் வந்துட்டுதான் இருக்கேன்!''  </p>
<p class="content">''தினமும் டி.வி பார்க்கறதுதான் வேலையே, ஆனா, உன்னைப் பார்க்கலையே..?''</p>
<p class="content"><img align="right" width="250" height="471" alt="" src="http://cdnw.vikatan.com/aval/2014/02/njrlmg/images/p80b.jpg">''டி.வி. சரி, விளம்பரத்தைப் பார்ப்பியா? நான் நடிச்ச ஏதாவது ஒரு விளம்பரம் தினமும் டி.வி-யில வந்துட்டுதான் இருக்கு. முக்கியமா, மாது பாலாஜியோட சேர்ந்து பண்ணின வாட்டர் ஹீட்டர் விளம்பரம்...''</p>
<p class="content">''அப்படி தெளிவா சொல்லு. கொஞ்ச நேரத்துல என் வேலைக்கே ஆப்பு வெக்க பார்த்தியே! சரி, விளம்பரங்கள் மட்டும் போதும்னு முடிவெடுத்தாச்சா..?'</p>
<p class="content">''இல்ல ரீட்டா... இப்ப சீஸன் டைம்ங்கிறதால பரதநாட்டிய நிகழ்ச்சிகள்ல நான் பிஸி!'' ''ஓ... இதுதான் உன் ஸ்லிம் ரகசியமா?!''</p>
<p class="content">''இருக்கலாம். டான்ஸ் தவிர சினிமாவிலும் கொஞ்சம் பிஸியாயிட்டேன். இதுவரை 'சரோஜா’, 'மந்திரப் புன்னகை’னு கிட்டத்தட்ட 25 படங்கள் பண்ணியிருக்கேன். இன்னும் நிறைய படங்கள்ல கமிட் ஆகியிருக்கேன். டான்ஸ், சினிமானு ஓடிட்டிருந்தாலும், சீரியல்கள்லயும் நடிச்சுட்டுதான் இருக்கேன். டான்ஸ் சீஸன் முடிஞ்சதும் சீரியல், சினிமானு பேலன்ஸ்டா கவனம் செலுத்த வேண்டியதுதான்!</p>
<p class="content">அப்புறம் ரீட்டா... மறந்துடாம என்னோட ஜனவரி ரிலீஸ் படங்கள் 'உயிரே உயிரே’, 'இங்க என்ன சொல்லுது’ எல்லாம் பார்த்துட்டு, எப்படி இருக்குனு சொல்லு. 'இங்க என்ன சொல்லுது’ படத்துல 'விடிவி' கணேஷ் சாருக்கு தங்கச்சியா வர்றேன்!''</p>
<p class="content">அம்மு ஆல்வேஸ் பிஸி!</p>
<p class="content"><span style="font-size: medium"><span style="color: #ff0000"><strong><u>டாக் (talk) அண்ட் டாக் (dog)!</u></strong></span></span></p>
<p class="content"><span style="color: #ff0000"><strong>வா</strong></span>யுள்ள புள்ள பொழைக்கும்னு சொல்வாங்க, அதுக்கு சூப்பர் உதாரணம்... நம்ம லிசாதாங்க!</p>
<p class="content">''என்னம்மா லிசா, பேச ஆரம்பிச்சா நிறுத்தவே மாட்டியாமே..?''</p>
<p class="content"><img alt="" align="right" width="250" height="345" src="http://cdnw.vikatan.com/aval/2014/02/njrlmg/images/p80.jpg">'அதனாலதானே ரீட்டா, ஆங்கர் வேலை கிடைச்சுருக்கு. டிகிரி படிக்கணுமேனு, பிளான்ட் பயோடெக் படிச்சேன். செடி, இலை, பூ, தண்டு, அதுக்குள்ள இருக்குற செல்கள்னு, 'சேது’ படத்துல விக்ரம் அடிபடும்போது காட்டுற கிராஃபிக்ஸ் ஸீன் மாதிரி, எப்பவும் மண்டைக்குள்ள ஓடிட்டே இருக்கும். என்னோட ஃப்ரெண்ட் ரேவதியாலதான் எனக்கு அதுல இருந்து விடுதலை கிடைச்சுது.</p>
<p class="content">ரேவதி, விஸ்காம் படிச்சுட்டே இமயம் டி.வி-யில வேலை பார்த்துட்டிருந்தா. அவதான், 'நீதான் எப்பவும் பேசிட்டே இருப்பியே... பேசாம (பேசாமயா..?) எங்க சேனல்ல வந்து காம்ப்யரிங் பண்ணு’னு ஐடியா கொடுத்தா.''</p>
<p class="content">''அப்புறம்?''</p>
<p class="content">''பேசும்போது குறுக்க பேசாதே ரீட்டா, எனக்குப் புடிக்காது (நீயே பேசும்மா... நீ மட்டும் பேசு). ஆடிஷன்ல அந்த சமயத்தில் ரிலீஸான 'ஏழாம் அறிவு’ படத்தை பத்தி பேசச் சொன்னாங்க. பேசினேன்... பேசினேன்... பேசிட்டே இருந்தேன். ஒரு கட்டத்துல புரொட்யூசர், 'அம்மா தாயே... நீ பேசுற பேச்சால எங்களுக்கு மூச்சு முட்டுது. ஆடிஷனுக்கு வந்த மத்தவங்க எல்லாம் ஓடியே போயிட்டாங்க. அதனால வேற வழியே இல்ல... நீ செலக்ட்டெட்!’னு சொல்லிட்டாரு.''</p>
<p class="content">'ஆத்தா புண்ணியமோ, அய்யனாரு புண்ணியமோ... எப்படியோ எங்க ளுக்குக் கிடைச்சுட்ட!''</p>
<p class="content">''காமெடியா ரீட்டா... சிப்பே வர்ல!''</p>
<p class="content">''வரலைனா விட்டிரும்மா... ஏதாச்சும் இன்ட்ரஸ்டிங்கா பேசு, எனக்காச்சும் சிரிப்பு வரட்டும்...''</p>
<p class="content">''எனக்கு நாய்னா ரொம்ப பிடிக்கும். எங்க ஏரியால நிறைய டாக் ஃப்ரெண்ட்ஸ் இருக்காங்க. எல்லாருக்கும் நான் பேர் வெச்சுருக்கேன். ஒரு நாய்க்குட்டியை குப்பையிலதான் முதல் முதல்ல பார்த்தேன். அதுக்கு 'குப்பை’னு பேர் வெச்சுட்டேன் (ஸ்ஸப்பா, இப்பவே கண்ணைக் கட்டுதே). ஒரு நாள் நிலா வெளிச்சத்துல ஒரு நாயைப் பார்த்தேன், அதுக்கு 'நிலா’னு பேர் வெச்சுட்டேன். பெயர் சொல்லிக் கூப்பிட்டா, கரெக்ட்டா ஓடி வந்துடுங்க. என்னோட வீட்ல இருக்குற 'பிரவுனி’, என் தங்கச்சி (நாய் தங்கச்சி!). என் ஃப்ரெண்ட் ஆஷிஷ் வீட்ல இருக்குற ப்ரூனோவுக்கு (இதுவும் நாய்தான்) தமிழ் மட்டும் இல்ல, ஹிந்தி, இங்கிலீஷ்லாம்கூட புரியும். செம பிரில்லியன்ட். எங்க ஏரியா நாய்ங்கள வெச்சு ஒரு சினிமாவே எடுக்கலாம். ஒவ்வொண்ணும் ஒரு கேரக்டர்...''</p>
<p class="content">'கேரக்டரா..?''</p>
<p class="content">''ஆமா ரீட்டா, முகத்துல எதாச்சும் வெட்டுக் காயம் இருந்து எப்பவும் உர்ருன்னே இருந்தா... அது வில்லன். ஜாலியா வாலாட்டிட்டே ஸ்டைலா கியூட்டா இருந்தா... ஹீரோ. நிறைய முடி வளர்த்து சாஃப்ட் அண்ட் கியூட்டா இருந்தா... ஹீரோயின். எல்லோரோடவும் வம்பிழுத்து அடியும், கடியும் வாங்கிட்டிருந்தா... காமெடியன். எப்பூடி..?''</p>
<p class="content">''ஆறு மணிக்கு மேல எனக்கு காது கேக்காதும்மா! யப்பா சாமி, யாராச்சும் என் ஊருக்கு ஒரு டிக்கெட் போடுங்கப்பா!''</p>
<hr>
<p class="content"><span style="color: #ff0000"><u><strong>இது தாறுமாறு!</strong></u></span></p>
<p class="content"><span style="color: #ff0000"><strong>ஏ</strong></span>.எக்ஸ்.என் சேனல்ல, 'தி அமேஸிங் ரேஸ் ஏசியா’னு ஒரு கலக்கல் நிகழ்ச்சி 2006 - 2010 வரைக்கும் செம ஹிட் அடிச்சுது. அந்த நிகழ்ச்சியோட அடுத்த சீஸன், வரும் 29-ம் தேதியில இருந்து காலை 6 மணி, காலை 8.35 மணி, பகல் 2.50 மணினு ஒரே நாள்ல, மூணு முறை ஒளிபரப்பாக இருக்கு.</p>
<p class="content">'ரியாலிட்டி ஷோனு சொன்னா... இதான்’னு சொல்ற அளவுக்கு செம மாஸான அந்த நிகழ்ச்சியில, டீமுக்கு ரெண்டு பேர் இருப்பாங்க. ஒரு குறிப்பிட்ட இடத்திலிருந்து, குறிப்பிட்ட இடத்துக்கு போய் சேர்றதுதான் போட்டி. உடனே அயனாவரத்துல இருந்து அமிஞ்சிகரைக்கு போறதுனு நினைச்சுடாதீங்க. அமெரிக்காவுல இருந்து துபாய்க்கு, ஆப்பிரிக்காவுல இருந்து சைனாவுக்குனு நாடு விட்டு நாடு போறதுதான் நிகழ்ச்சியோட கரு.</p>
<p style="text-align: center"><img alt="" align="middle" width="600" height="246" src="http://cdnw.vikatan.com/aval/2014/02/njrlmg/images/p80a.jpg"></p>
<p class="content">படகு, யானை, ஒட்டகம், ஹாட் பலூன், குதிரை, பஸ், டிரெயின், ஃப்ளைட்... இப்படி பல வகையில பயணம் இருக்கும். இந்தப் பயணத்துக்கு இடையில் ஏழு மலை, ஏழு கடல் தாண்டுறதுக்கு சமமா நிறைய சவால்களும் இருக்கும், நிறைய க்ளூக்களும் இருக்கும். அதையெல்லாம் கண்டுபிடிச்சு, அதுல இருக்கிறதையெல்லாம் செஞ்சு முடிச்சாதான், அடுத்த கட்டத்துக்குப் போகமுடியும். குறிப்பிட்ட பட்ஜெட்டுக்குள்ளதான் செலவு இருக்கணும். சாப்பிடறது, தூங்கறது எல்லாம் போற எடத்துக்கு ஏத்தமாதிரி ரோட்ல, பிளாட்ஃபார்ம்ல, பார்க்லனு நாமளேதான் பார்த்துக்கணும். எதையும் கண்டுக்காம இப்படி எல்லா தடைகளையும் தாண்டி போயிட்டா, பரிசுத் தொகை மில்லியன் டாலர்கள்ல!</p>
<p class="content">ஐயாம் வெயிட்டிங்!</p>
<hr>
<p class="content"><span style="color: #ff0000"><strong><u>வாசகிகள் விமர்சனம்</u></strong></span></p>
<p class="content">ஒவ்வொன்றுக்கும் பரிசு:  <img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png"> 150</p>
<p class="content"><span style="color: #0000ff"><strong>இம்சைப்படுத்தாதீர்!</strong></span></p>
<p class="content"><span style="color: #0000ff">''கு</span>டும்பத்துடன் ரசித்து மகிழும் கலைஞர் தொலைக்காட்சியின் சிரிப்பொலியில், முகம் சுளிக்க வைக்கும் அருவருப்பான காட்சிகளைப் போட்டு இம்சைப்படுத்துகிறார்கள். விரசமான காட்சிகளையெல்லாம் போட்டு ரொம்பவும் நெளிய வைக்கிறார்கள். நகைச்சுவையை ரசிக்கும்படி போடலாமே'' என்று ஆதங்கப்படுகிறார் சிதம்பரத்தில் இருந்து <span style="color: #ff00ff">என்.திவ்யப்ரியா</span>.</p>
<p class="content"><span style="color: #0000ff"><strong>சேனல்கள் திருந்துமா?</strong></span></p>
<p class="content"><span style="color: #0000ff">''பொ</span>ங்கலன்று எல்லா சேனல்களும் நடிகர், நடிகைகளின் பேட்டி, புது சினிமா, புதுப்பாடல்களை ஒளிபரப்பிக் கொண்டிருந் தன. ஆனால், டிஸ்கவரி தமிழ் சேனலில் தஞ்சை பெரிய கோயில், ஸ்ரீரங்கம், திருவண்ணாமலை, மதுரை மீனாட்சி கோயில் என்று எல்லா கோயில்களைப் பற்றிய வரலாற்றையும், பண்டிகைகள் பற்றியும் ஒளிபரப்பினார்கள். இதைப் பார்த்தாவது தமிழ் சேனல்கள் திருந்துமா?'' என்று கேள்விக்கணை தொடுக்கிறார் திருவாரூரில் இருந்து <span style="color: #ff00ff">வி.ஜெயஸ்ரீ</span>.</p>
<p class="content"><span style="color: #0000ff"><strong>வாழ்வில் வசந்தம்!</strong></span></p>
<p class="content"><span style="color: #0000ff"><strong>''பு</strong></span>து யுகம் சேனலில் 'மேளம் கொட்டு தாலிகட்டு’ நிகழ்ச்சி ஒளிபரப்பாகிறது. பெண்கள், தங்களது திருமணத்துக்காக, விளையாட்டு மூலமாக பொருளீட்டும் இந்த கேம் ஷோ, பல ஏழை அப்பாக்களின் வயிற்றில் பாலை வார்த்திருப்பதோடு, பலரின் வாழ்வில் வசந்தத்தையும் ஏற்படுத்தியுள்ளது'' என்று சிலாகிக்கிறார் புதுக்கோட்டையில் இருந்து <span style="color: #ff00ff">எஸ்.சுப்புலெட்சுமி</span>.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">என்  டைரி  - 321</div>
<div class="subtitle1">ஃபாரின் மாப்பிள்ளை... பரிதாப வாழ்க்கை!</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>'த</strong></span>னக்கு வரப்போகும் கணவர் அழகிலும், வசதியிலும் சிறப்பாக இருக்க வேண்டும்’ என்பது என் அக்காவின் விருப்பம். அவளின் எதிர்பார்ப்புகளுக்கு ஏற்ற வரன் என்று சொல்லி, புரோக்கர் கொண்டுவந்து கொடுத்தார் ஒரு ஜாதகம். ''நல்ல வசதி, மாப்பிள்ளை வெளிநாட்டில் இருக்கார், கல்யாணத்துக்கு இரண்டு நாள் முன்புதான் வருவார்'' என்று அவர் சொல்ல, மாப்பிள்ளையின் பெற்றோர் வந்து பெண் பார்த்து நாள் குறித்தனர். மாப்பிள்ளையின் புகைப்படம் ஒன்றைக் கொடுத்துச் சென்றனர்.</p>
<p class="content">வெளிநாட்டில் இருந்து அவ்வப்போது அக்காவுக்கு போன் செய்வார் மாப்பிள்ளை. இடைப்பட்ட மூன்று மாதங்களில் திருமண ஏற்பாடுகள் நடந்து கொண்டிருந்தன. திருமணத்துக்கு இரண்டு நாட்கள் முன்பு, மாப்பிள்ளை ஊருக்கு வந்துவிட்டார் என்ற தகவல் சொன்னார்களே தவிர, நேரில் வந்து அக்காவைப் பார்க்கவில்லை. 'நேரமில்லை', 'பெரியவர்கள் தடுக்கின்றனர்' என்றெல்லாம் ஏதேதோ காரணம் சொன்னார் மாப்பிள்ளை.</p>
<p class="content">ஒருவழியாக முகூர்த்த தேதியும் வந்தது. மாப்பிள்ளை அழைப்பின்போதுதான் அவரையே நேரில் பார்த்தோம்... அதிர்ந்து போய் நின்றோம். வழுக்கை விழுந்து, வயதானவராக தோற்றமளித்தார். செய்வதறியாமல், யாரை, என்ன கேட்பது என்று புரியாமல் நாங்கள் மறுகிக் கொண்டிருக்கும்போதே, அக்காவின் கழுத்தில் தாலி ஏறியது. பிறகுதான் தெரிந்தது அவர், 16 வயது மூத்தவர் என்று. 10 ஆண்டுகளுக்கு முன் எடுத்த போட்டோவைக் கொடுத்து ஏமாற்றிவிட்டனர்.</p>
<p style="text-align: center"><img align="right" width="300" height="493" alt="" src="http://cdnw.vikatan.com/aval/2014/02/njrlmg/images/p72.jpg"></p>
<p class="content">அழுது அரற்றிய அக்காவுக்கு, புகுந்த வீட்டில் காத்திருந்தன அடுத்தடுத்த அதிர்ச்சிகள்! அவர்கள் கூறியதுபோல வீட்டில் எந்த வசதியும் இல்லை. எங்களைவிட மிகவும் பின்தங்கிய பொருளாதாரமே இருந்தது. குடிப்பது, வீட்டுக்குத் தாமதமாக வருவது என்று மாப்பிள்ளையின் நடவடிக்கைகளும் சகித்துக்கொள்ள முடியவில்லை. 'எந்த சந்தோஷமுமே இல்லாத வாழ்க்கை எனக்கு வேண்டாம்' என்று நான்கே மாதத்தில் திரும்பிவிட்டாள் அக்கா. அக்காவின் வாழ்க்கை பாழாய்போனது ஒருபக்கமிருக்க... அடுத்தடுத்து திருமணத்துக்கு காத்திருக்கும் என்னையும், என் தங்கையையும் நினைத்து நினைத்து மனம் வெதும்பிப் போய் உள்ளனர் பெற்றோர்.</p>
<p class="content">இப்படி மோசடி செய்து எங்கள் குடும்பத்தையே நிலை குலைய வைத்திருக்கும் அந்த மாப்பிள்ளை வீட்டாரை எப்படி தண்டிப்பது..? ''போலீஸ் கம்ப்ளெயின்ட்டுனு எல்லாம் போனா, என்னால் தாங்கிக்க முடியாது... வேண்டாம்'' என்று மறுகும் என் அக்காவின் வாழ்க்கை சீராக என்ன செய்வது?</p>
<p style="text-align: right"><span style="color: #ff0000"><strong>- பெயர் வெளியிட விரும்பாத வாசகி</strong></span></p>
<hr>
<p style="text-align: center"><span style="color: #0000ff"><u><strong>சிநேகிதிக்கு... சிநேகிதிக்கு...</strong></u></span></p>
<p class="content"><span style="color: #ff0000"><strong>என் டைரி 320  ன் சுருக்கம்</strong></span></p>
<p class="content"><span style="color: #ff0000"><strong>''தி</strong></span>ருமணமாகி 15 வருடங்கள் ஆகின்றன. ஐந்து மற்றும் ஏழாம் வகுப்பு படிக்கும் ஆண், பெண் என இரண்டு குழந்தைகள். நானும் கணவரும் வேலையில் இருக்கிறோம். ஒட்டுமொத்த சம்பளம் நாற்பதாயிரம். வீட்டு வாடகை, படிப்பு, மளிகை, குடும்பம், கேளிக்கை என மாத தொடக்கத்திலேயே கையில் வெறும் ஆயிரங்களில் மட்டுமே மிஞ்சுகிறது. ஒவ்வொரு முறையும் வீட்டு ஓனர்களால் நாங்கள் படும் அவதியை நினைக்கும்போதெல்லாம், 'சொந்த வீடு வாங்க முடியலையே' என்ற ஏக்கம் எழுந்து, 'இதெல்லாம் ஒரு சம்பளமா, வீடு வாங்கக்கூட வக்கில்லாம...' என்று கணவரின் மீது கோப மாகத் திரும்பும். இப்போதெல்லாம் தினமும் எழுந்தவுடனேயே வீடு பற்றிய நினைவு எழுந்து மன உளைச்சலை ஏற்படுத்துகிறது. மனம் தெளிய வழி சொல்லுங்கள் தோழிகளே!''</p>
<p class="content"><u><span style="color: #ff0000"><strong><img align="right" width="154" height="124" alt="" src="http://cdnw.vikatan.com/aval/2014/02/njrlmg/images/p72a.jpg">வாசகிகள் ரியாக்ஷன்...</strong></span></u></p>
<p class="content">ஒவ்வொன்றுக்கும் பரிசு: <img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png"> 100</p>
<p class="content"><span style="color: #0000ff"><strong>ஹோம்லோன் போடு</strong></span>!</p>
<p class="content">வாடகை வீட்டு உரிமையாளரின் தொல்லையிலிருந்து மீள, சொந்த வீடு அவசியமே. கையில் பணம் சேர்த்துக் கொண்டு எல்லோருமே வீடு வாங்குவதில்லை. ஹோம்லோன் போட்டுத்தான் பலரும் வாங்குகிறார்கள். வாடகைப் பணத்தை வைத்து உங்களுடைய லோன் தவணையை கட்டலாம். மேலும் ஹோட்டல், ஆடம்பர பண்டிகை, அதிக விலையில் துணி எடுத்தல், விலை உயர்ந்த ஃபர்னிச்சர் என்பதையெல்லாம் யோசிக்காமலிருந்தாலே... சிக்கனம் உங்கள் வசப்பட்டுவிடும். குழந்தைகளுக்கு லோன் மற்றும் சிக்கனத்தின் அத்யாவசியத்தை புரியவைத்தால், கடன் அடைக்கிற சுமை உங்கள் மனதை அழுத்தாது. அகலக் கால் வைக்காமல், சிறுவீடு கட்டி, நிம்மதியான வாழ்க்கைக்கு அஸ்திவாரமிடுங்கள்.</p>
<p style="text-align: right"><strong>இந்துமதி தியாகராஜன், கோயம்புத்தூர்</strong></p>
<p class="content"><span style="color: #0000ff"><strong>சிக்கனம்... தேவை இக்கணம்!</strong></span></p>
<p class="content">அன்பு சகோதரியே, உங்கள் இருவர் சம்பளமும் சேர்த்து 40 ஆயிரம் என்கிறாய். அதில் வாடகை, மளிகை, குழந்தைகளின் படிப்புச் செலவு என எல்லாவற்றையும் 20 ஆயிரத்துக்குள் அடக்கிவிடு. ஒவ்வொரு மாதமும் இறுக்கி பிடித்து 15 ஆயிரம் சேமிப்பாக இருப்பது போல கட்டுக்குள் கொண்டு வா. முதல் இரண்டு மாதம் திணறித்தான் போவாய். மூன்றாவது மாதம், சிக்கனத்தின் வாசல் உனக்கு வழிகாட்டும்.  இப்படி சேமிக்கும் பணத்தைக் கொண்டு, நிச்சயம் வீடு வாங்க முடியும். சிக்கனம் மட்டுமே உயர்வைத் தரும் என்பதை கவனத்தில் கொள்!</p>
<p style="text-align: right">ஏ.ஆர்.லெட்சுமி, தென்காசி</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அலைபாயும் நெஞ்சினிலே..! - 9</div>
<div class="subtitle1">இயக்குநர் சுசீந்திரன்</div>
<div class="subtitle2">உண்மைகளை உரசும் உணர்ச்சித் தொடர் </div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="400" height="87" src="http://cdnw.vikatan.com/aval/2014/02/njrlmg/images/p44.jpg"></p>
<p class="content"> <span style="color: #ff0000"><strong>வீ</strong></span>ட்டில், 13 வயது தீபா மட்டுமே தனியாக இருக்கிறாள். கதவைத் தட்டி, 'ஐ லவ் யூ’ சொல்லி 'பொக்கே’ கொடுத்தபடி உள்ளே நுழைகிறான்... 35 வயது ஆனந்த். ஏதோ புது உலகத்தில் புகுந்த மாதிரி அவனை அப்படியே வாரியணைத்து முத்தமழை பொழிகிறாள் தீபா!</p>
<p class="content">பெங்களூரில் இருக்கும் பிரபல ஷாப்பிங் மால் ஒன்றில், மொபைல் ஷோரும் வைத்திருப்பவன் ஆனந்த். அவனை, 'ஹான்ஸ்... ஹான்ஸ்’ என்றுதான் செல்லமாக அழைப்பாள் தீபா!</p>
<p class="content">'அதெல்லாம் கிடக்கட்டும்... காதலிக்கிற வயதா இது..?' என்று கேட்கத் தோன்றுகிறதுதானே!</p>
<p class="content">'அவதான் விவரமில்லாத சின்னப்பொண்ணு... ஏழு கழுதை வயசாயிட்ட அவனுக்குக்கு கூடவா அறிவில்ல?' என்று கோபம் பொங்குகிறதுதானே!</p>
<p class="content">இதையெல்லாம் அடக்கிக் கொண்டுதான், தீபாவின் கதையை நான் கேட்டு முடித்தேன்!</p>
<p class="content">அக்கா மற்றும் தங்கை என இரண்டு பூக்களுக்கு நடுவில் பூத்தவள் தீபா. அப்பாவுக்கு, கைநிறைய சம்பளத்துடன் தனியார் கம்பெனியில் வேலை. சம்பாத்தியம் முழுவதையும் மகள்களுக்கே செலவு செய்தார். மூத்த மகளுக்கு மருத்துவக்கல்லூரியில் இடம் கிடைத்துவிட, கையிருப்பு முழுவதும் அதற்கே கரைந்துபோனது. இதனால், குடும்பத்தின் பணத் தேவைகளுக்கு தடுமாற ஆரம்பித்தார் அப்பா.</p>
<p class="content">தந்தையின் நிலையைப் புரிந்துகொள்பவளாக இருந்தாள் மூத்த மகள். கடைசி மகள் 8 வயது சிறுமி என்பதால், அவளாலும் பெரிதாகப் பிரச்னை இல்லை. ஆனால், இரண்டுங்கெட்டான் வயதில் இருந்த தீபாவுக்கு... அப்பாவின் சூழல் புரிந்தாலும், சகதோழிகள் வாங்கிக் குவிக்கும் பொருட்களைப் பார்க்கும்போதும்... அவர்களின் ஆடம்பரச் செலவுகளைப் பார்க்கும்போதும்... அழுகை அழுகையாக வந்தது. தோழிகள் ஷாப்பிங் காம்ப்ளெக்ஸுக்குள் படையெடுக்கும் போதெல்லாம் கையில் பணமில்லாமல் கூனிக் குறுகியே நடந்தாள்.</p>
<p style="text-align: center"><img alt="" align="middle" width="600" height="384" src="http://cdnw.vikatan.com/aval/2014/02/njrlmg/images/p44a.jpg"></p>
<p class="content">ஆடம்பரத்தை சொல்லித் தந்த அளவுக்கு, குடும்பத்தில் ஏற்படும் திடீர் மாற்றங்களைப் பற்றியும்... அதையெல்லாம் சமாளிக்கும் பக்குவத்தைப் பற்றியும் தீபாவுக்கு பெற்றோர் சொல்லித் தரவில்லை. விளைவு..? ஆடம்பர வாழ்க்கையைத் தேடி தீபாவின் மனம் அலைபாய்ந்தது.</p>
<p class="content">ஒரு நாள், பள்ளித் தோழிகளுடன் பிரபல ஷாப்பிங் காம்ப்ளெக்ஸ் சென்றபோதுதான், ஆனந்தை சந்தித்தாள். அடிக்கடி ஷாப்பிங்... ஆனந்துடன் பேசுவது என்று சில மாதங்கள் உருண்டன. தீபா, அடிக்கடி தொட்டுத் தொட்டுப் பார்த்து ரசித்து வாங்க முடியாமல் ஏங்கிப் போன புதுமாடல் 'ஐ போனை’ ஒரு நாள் பரிசாகக் கொடுத்து 'ஐ லவ் யூ தீபா’ சொன்னான் ஆனந்த். போனை வாங்கிக் கொண்டவளால், அத்தனை எளிதாக காதலை வாங்கிக்கொள்ள முடியவில்லை. 'யோசித்து சொல்கிறேன்...' என்று வீட்டுக்கு ஓடிவிட்டாள்.</p>
<p class="content">தொலைக்காட்சிகளிலும் திரைப்படங்களிலும் காட்டப்படும் 'காதல்' காட்சிகள் திரும்பத் திரும்ப அவள் மனத்திரையில் ஓட ஆரம்பித்தன. காதல் குறித்து தீவிர ஆராய்ச்சி செய்யவேண்டும் போல் இருந்தது தீபாவுக்கு. 'காதல்னா என்ன... காதல் வந்தா என்ன நடக்கும்... ஹான்ஸை காதலிச்சா அப்பா, இதுநாள் வரைக்கும் வாங்கித் தந்ததெல்லாம், இனி நமக்கு கிடைக்குமா?'</p>
<p class="content">- சிறுமி தீபா, சிறுமியாகவே யோசித்தாள். ஒரு முடிவெடுக்கத் தெரியாத நிலையிலும், ஆனந்துக்கு 'ஐ லவ் யூ’ சொல்லிவிட்டாள். பள்ளிக்கு அடிக்கடி விடுப்பு எடுத்துக் கொண்டு, அவனுடன் சுற்ற ஆரம்பித்தாள். மகளின் கல்வி குறித்தோ... அவளின் நடவடிக்கைகள் குறித்தோ... பெற்றோர் கண்டுகொள்ளாமலிருந்தது, ஆனந்துக்கும் வசதியாக போய்விட்டது. தொடுவதும் உரசுவதுமாக அவளை வேறு ஒரு உலகத்துக்கு கொண்டு போனான்.</p>
<p class="content"><img alt="" align="right" width="200" height="275" src="http://cdnw.vikatan.com/aval/2014/02/njrlmg/images/p44b.jpg">தீபாவின் உறவினர் ஒருவரின் திருமண நிகழ்வுக்காக குடும்பமே சென்னை வந்துவிட, தீபா மட்டும் பள்ளியில் முக்கிய தேர்வு இருப்பதாக வீட்டிலேயே தங்கிவிட்டாள். 'தனியாக இருக்கிறேன்' என்பதை ஆனந்திடம் அவள் சொல்ல, இதற்காகவே காத்திருந்தவன், சரியாகப் பயன்படுத்திக் கொள்கிறான். அதுதான்...  அந்த 'பொக்கே சந்திப்பு’!</p>
<p class="content">கட்டிப் பிடித்து... முத்தம் கொடுத்து என்று தீபாவை அவன் உணர்ச்சிவசப்பட வைத்துக் கொண்டிருக்க... திடுதிப்பென்று வந்து கதவைத் தட்டுகிறார் தீபாவின் உறவுக்காரர் ஒருவர். தீபா - ஆனந்த் இருவருமே அதிர்ச்சியில் உறைய... ஆனந்துக்கு தர்ம அடி விழுகிறது... அதேநேரம், அவனுடைய இன்னொரு முகமும் வெளிச்சத்துக்கு வருகிறது. ஏற்கெனவே திருமணமான அவனுக்கு இரண்டு வயதில் பெண் குழந்தையும் இருக்கிறது.</p>
<p class="content">'தீபா தனியா இருக்கா... முடிஞ்சா ஒரு கண் வெச்சுக்கோங்க' என்று பட்டும்படாமலும் பெற்றோர் சொல்லிச் சென்றிருந்தாலும், அக்கறையுடன் அந்த உறவுக்காரர் எட்டிப் பார்த்ததால், அவனுடைய கோரப் பிடியில் இருந்து தப்பினாள் தீபா. ஆனால், விஷயம் ஊருக்கே பரவிவிட, குடும்பமே ஊரை காலி செய்துவிட்டு கண்காணாத இடத்தில் தற்போது தஞ்சம் புகுந்திருக்கிறது!</p>
<p class="content">ஒரு குடும்பமே நடுத்தெருவில் வந்து நிற்க காரணம் தீபாவா... சரிவர கண்காணித்து வளர்க்காத பெற்றோரா?</p>
<p class="content">ஆனந்த்துகளின் எண்ணிக்கையே அதிகமாக இருக்கும் ஒரு அநியாய சமூகத்தில்தான் நாம் வாழ்ந்து கொண்டிருக்கிறோம் என்பது இங்கே யாருக்கும் தெரியாத ரகசியமல்ல. இப்படிப்பட்ட சூழலில், பெற்றோர்கள்தானே, தீபாக்களை காப்பாற்ற வேண்டும். குழந்தையின் மீது அக்கறையும் அன்பும் காட்டியிருந்தால்... தீபாவுக்கும், குடும்பத்துக்கும் இந்தக் கொடுமைகள் வந்து சேர்ந்திருக்காதே!</p>
<p class="content">காதல்... யாரோ ஒருவரின் அச்சுறுத்தலுக்காக வரக்கூடியதா.. அப்படி வந்தால், அந்தக் காதலின் நிலை என்னவாக இருக்கும்? இதற்கான பதில் வேண்டுமா... அனிதாவின் கதையைக் கேளுங்கள்!</p>
<p style="text-align: right"><span style="color: #ff0000"><strong>அலைபாயும்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மலர் சிந்தும் மனசு - 8</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="900" alt="" src="http://cdnw.vikatan.com/aval/2014/02/njrlmg/images/p52.jpg"></p>
<p style="text-align: center"><img align="middle" width="600" height="860" alt="" src="http://cdnw.vikatan.com/aval/2014/02/njrlmg/images/p53.jpg"></p>
<p style="text-align: center"><img align="middle" width="600" height="864" alt="" src="http://cdnw.vikatan.com/aval/2014/02/njrlmg/images/p54.jpg"></p>
<p style="text-align: center"><img align="middle" width="600" height="886" alt="" src="http://cdnw.vikatan.com/aval/2014/02/njrlmg/images/p55.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கைகொடுக்கும் கிராஃப்ட்!  - 7 </div>
<div class="subtitle1">களிமண்ணை நம்பி... கார் கம்பெனியை கைவிட்டு... </div>
<div class="subtitle2">கலக்கல் வருமானம் தரும் களிமண் நகைகள்! </div>
<div class="subtitle3">வே.கிருஷ்ணவேணி, படங்கள்: ப.சரவணகுமார்</div>
<div class="subtitle4"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>'டெ</strong></span>ரகோட்டா ஜுவல்ஸ்’ எனப்படும் களிமண் நகைகள் செய்யும் தொழிலில் கொடிகட்டிப் பறக்கும் சென்னை, மடிப்பாக்கம், உமா ஜானகிராமன், இங்கே அதை நமக்கு கற்றுக்கொடுக்கிறார்.</p>
<p class="content">''கும்பகோணத்துப் பெண்ணான எனக்கு, ஏதாவது ஒரு வெளிநாட்டு மொழி கத்துக்கணும்னு ஆசை. குடும்பத்தோட சென்னைக்கு வந்து செட்டில் ஆகி டபுள் எம்.ஏ. (பப்ளிக் அட்மினிஸ்ட்ரேஷன், எகனாமிக்ஸ்) முடிச்சேன். அப்போதான் சாந்தோம்ல இருக்கற இன்ஸ்டிடியூட்ல ஸ்பானிஷ் மொழி கத்துக்கறதுக்கான வாய்ப்பு கிடைச்சுது. சான்றிதழ் வாங்கின கையோட, கார் தயாரிப்பு நிறுவனத்துல ஸ்பானிஷ் எக்ஸ்பர்ட்டா வேலைக்குச் சேர்ந்தேன். அந்த நேரத்துலதான் துபாய் தோழி சங்கீதா ஸ்ரீபதி, 'களிமண் நகைகளுக்கு துபாய்ல நல்ல வரவேற்பு இருக்கு. நீ எங்காவது கிளாஸ் போய் கத்து வெச்சுக்கோ. நான் உன்கிட்ட கத்துக்கிறேன்’னு சொன்னாங்க. அதுக்காகவே இதை கத்துக்கிட்டு, நகைகள் செய்து அவங்களுக்கும் அனுப்பி வெச்சேன். அதெல்லாம் அங்க நல்ல விலைக்குப் போகவே, நம்ம ஊர்லயும் இதையே ஒரு தொழிலா எடுத்து செய்யலாம்கிற ஐடியா உதயமாச்சு.</p>
<p class="content">என்னதான் ஜுவல்லரி மேக்கிங் கிளாஸ்களுக்குப் போனாலும், சில முக்கியமான விஷயங்களை மட்டும் கத்துத்தராம விட்டுடுறாங்க. அதனால, ஏ டு இஸட் எல்லாம் தெரிஞ்சுக்கணும்னு, செங்கல் சூளைக்கும் போய் களிமண்ணை சுடற இறுதி கட்டம் வரை கத்துக்கிட்டேன். 'டெரகோட்டா ஜுவல்ஸ்’ செய்து விற்பனை செய்யறதோட... வகுப்பும் எடுக்க ஆரம்பிச்சேன். வந்த வருமானம், கார் கம்பெனி வேலையையே கைவிடுற அளவுக்கு தைரியம் கொடுத்துச்சு. 'களிமண்ணை நம்பி கார் கம்பெனியை கைவிடறியே..?’னு நண்பர்கள் அறிவுரை சொன்னாங்க, ஆத்திரப்பட்டாங்க. ஆனா, களிமண்ணை நான் ரொம்பவே நம்பி, களத்துல இறங்கினேன். நேரடி ஆர்டர்கள், ஆன்லைன் விற்பனை, வகுப்புகள்னு என் டைரி எப்பவும் என்கேஜ்டுதான்!'' என்று சிரிக்கும் உமாவின் படைப்புகள், 'மண் மேட் ஜுவல்ஸ்’ என்கிற பெயரில் வலைதளத்தில் வலம் வந்துகொண்டிருக்கின்றன.</p>
<p style="text-align: center"><img align="middle" width="600" height="476" alt="" src="http://cdnw.vikatan.com/aval/2014/02/njrlmg/images/p56.jpg"></p>
<p class="content">நெக்லஸ் செட்டை அழகுற செய்து காட்டினார் உமா.</p>
<p class="content">ஜுவல் செய்து முடித்த பிறகு, ''இந்தத் தொழில்ல தீவிரமா இறங்கி வேலை செய்தா... சாதாரணமாக மாசம் 30 ஆயிரத்துல இருந்து 40 ஆயிரம் வரை வருமானம் பெற முடியும். நான் இங்க செய்து காண்பித்திருக்கிற காதணியுடனான நெக்லஸ் செட் 3,000 ரூபாய் வரை விலை வெச்சு விற்பனை செய்யலாம். இதேபோல பிரேஸ்லெட், கொலுசு, மோதிரம், வளையல், நெத்திச்சுட்டினு நகைகள் மட்டுமில்லாம... ஹேர் கிளிப்ஸ், சேலை பின், போட்டோ ஃபிரேம், கீ - செயின், ஃப்ரிட்ஜ் மேக்னட், வால் ஹேங்கர்ஸ்னு நம்மளோட கிரியேட்டிவிட்டியை பயன்படுத்தினா... விற்பனை ஜோர், வருமானம் ஜோரோ ஜோர்!'' என்றார் உமா, உற்சாகமாக!</p>
<hr>
<p class="content"><span style="color: #ff0000"><u><strong>தேவையான பொருட்கள்:</strong></u></span></p>
<p class="content"><span style="color: #ff0000"><strong>க</strong></span>ளிமண் - பாக்கெட்டாக கடைகளில் கிடைக்கிறது (காற்றாடி, கதவு, ஜன்னல் என காற்றடிக்கும் இடத்தில் பிரித்து வைக்க வேண்டாம், ஈரப்பசை போய்விடும்), ஊசி அல்லது பல் குத்தும் குச்சி, மொசைக் டைல்ஸ் ஒன்று (கீறல்கள் இன்றி சுத்தமானதாக இருக்க வேண்டும்), 12 செட் கார்விங் டூல்ஸ் (ரீஃபிள் தீர்ந்த பேனாக்கள், மூடிகள் என வீட்டில் இருக்கும் வேஸ்ட் பொருட்களையும் பயன்படுத்தலாம்), ரோலர், கிளே மோல்டு, நைக்ரோம் ஒயர் (Nichrome wire), நோஸ் பிளேயர் மற்றும் கட்டர், மண் அடுப்பு அல்லது குமுட்டி அடுப்பு, மரக்கரி, அக்ரலிக் அல்லது மெட்டாலிக் பெயின்ட் (விரும்பிய வண்ணங்களில்), பிரஷ், கறுப்புக் கயிறு (மணிகளைக் கோக்க), காதணிக்கான கொக்கிகள்.</p>
<p style="text-align: center"><img align="middle" width="400" height="566" alt="" src="http://cdnw.vikatan.com/aval/2014/02/njrlmg/images/p56a.jpg"></p>
<p class="content"><span style="color: #ff0000"><u><strong>செய்முறை:</strong></u></span></p>
<p class="content"><span style="color: #0000ff"><strong>படம் 1, 1a: </strong></span>நைக்ரோம் ஒயரை சிறுசிறு துண்டுகளாக வெட்டிக் கொள்ளவும்.</p>
<p class="content"><span style="color: #0000ff"><strong>படம் 2:</strong></span> சிறிது தண்ணீர் தொட்டு, களிமண்ணை சிறுசிறு உருண்டைகளாக உருட்டிக் கொள்ளவும்.</p>
<p class="content"><span style="color: #0000ff"><strong>படம் 3, 3a: </strong></span>களிமண் உருண்டைகளில் நைக்ரோம் ஒயர் துண்டுகளைச் செருகவும்.</p>
<p class="content"><span style="color: #0000ff"><strong>படம் 4, 4a: </strong></span>இப்போது, டாலர் செய்வதற்குத் தேவையான அளவில் களிமண்ணை உள்ளங்கையில் வைத்து உருட்டி, டைல்ஸ் மீது வைத்து சப்பாத்தி போல் இட்டு, மோல்டு செய்யவும்.</p>
<p class="content"><span style="color: #0000ff"><strong><img align="right" width="150" height="479" alt="" src="http://cdnw.vikatan.com/aval/2014/02/njrlmg/images/p56b.jpg">படம் 5, 5a, 5b: </strong></span>கார்விங் டூல்ஸ் உதவியோடு, சுற்றிலும் இருக்கும் பிசிறுகளை நீக்கி, மேற்புறத்தின் கால் பகுதியை படத்தில் உள்ளது போல வெட்டிவிடவும். அதன் மீது ரசனைக்கு ஏற்றாற்போல... பூ போன்ற விருப்பமான வடிவங்களை வரையவும்.</p>
<p class="content"><span style="color: #0000ff"><strong>படம் 6:</strong></span> ஏற்கெனவே கம்பி செருகி வைத்திருக்கும் உருண்டைகளை எடுத்து, டிசைன் செய்த பெரிய டாலரைச் சுற்றி செருகவும்.</p>
<p class="content"><span style="color: #0000ff"><strong>படம் 7: </strong></span>நைக்ரோம் ஒயரை சிறிதளவு கட் செய்து, கொக்கி போல செய்து கொள்ளவும். இதை டாலரின் மேற்புறத்தில் படத்தில் காட்டியுள்ளவாறு செருகவும்.</p>
<p class="content"><span style="color: #0000ff"><strong>படம் 8: </strong></span>செயினில் கோக்கும் பீட்ஸ் செய்யத் தேவையான அளவு களிமண்ணை எடுத்து, கைகளால் உருட்டி, அதனுள் ஊசி அல்லது டூத்பிக் உதவியோடு ஓட்டை போடவும்.</p>
<p class="content">(இந்த டாலர் செயினுக்கு பொருத்தமான காதணியை இதே போன்ற முறையில் தயார் செய்யவும். இந்த காதணி மற்றும் டாலர் செயின், குறைந்தது 2 அல்லது 3 நாட்கள் காய வேண்டும். பின்பு அடுப்பில் மரக்கரியோடு போட்டு எரியவிடவும். சிறிது நேரம் எரியவிடப்பட்டு எடுக்கப்படும் இந்த களிமண் டிசைன்கள் செங்கல் நிறம் அல்லது கறுப்பு நிறத்தில் இருக்கும்.)</p>
<p class="content"><span style="color: #0000ff"><strong>படம் 9, 9a: </strong></span>இதை எடுத்து உங்களின் கற்பனைத்திறன் மற்றும் ரசனைக்கு ஏற்றாற்போல் வண்ணம் தீட்டவும்.</p>
<p class="content"><span style="color: #0000ff"><strong>படம் 10,10a: </strong></span>பிறகு, கறுப்புக் கயிறை பயன்படுத்தித் தயாராக செய்து வைத்துள்ள பொருட்களை கோக்கவும். கடைசியில் ஒரு மணியைச் செய்து அதனை இறுதியில் கோத்து முடிச்சிடவும். இது ஜுவல்லரியின் அட்ஜெஸ்ட்மென்ட்டுக்கு உதவியாக இருக்கும். இதேபோல காதணிகளுக்கும் இறுதியில் இணைப்பு கம்பிகளை இணைத்து கொக்கிகளை மாட்டி முடிக்கவும்.</p>
<p class="content">இப்பொழுது அழகான டெரகோட்டா ஜுவல்லரி செட் ரெடி!</p>
<p style="text-align: right"><span style="color: #ff0000"><strong>கிராஃப்ட் கிளாஸ் தொடரும்... </strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பாரம்பரியம் VS பார்லர் - 5</div>
<div class="subtitle1">உணவில் இருக்கு கருங்கூந்தல் ரகசியம்!</div>
<div class="subtitle2">இந்துலேகா.சி</div>
<div class="subtitle3"></div>
<div class="content" style="border-top:1px solid #DDD;">
<p class="content"> <span style="color: #ff0000"><u><strong>பார்லர்</strong></u></span></p>
<p class="content"><span style="color: #ff0000"><strong>இ</strong></span>ளநரைக்கான காரணத்தைப் பற்றியும், அதற்கு மாற்று வழியான ஹேர் கலரிங் பற்றியும் கடந்த இதழில் விளக்கிய 'கிரீன் டிரெண்ட்ஸ்’ நிறுவனத்தின் கற்பகம், தவறான முறையில் கலரிங் செய்தால் ஏற்படும் பாதிப்புகள் பற்றி தொடர்கிறார்...</p>
<p class="content">''ஏற்கெனவே சொன்னது மாதிரி, தரமான பார்லர்ல ஹேர் கலர் பண்ணினா, பிரச்னையிலிருந்து தப்பிக்கலாம். ஆனா, செலவுக்குப் பயந்து, தரமில்லாத பார்லருக்குப் போனா, இளநரை பிரச்னையோட... இன்னும் பல பிரச்னைகளும் சேர்ந்துக்கும். அதுக்காக விலையுயர்ந்த, தரமான காஸ்ட்லி ஹேர் கலரிங் புராடக்டை வாங்கி, வீட்டுலயே செஞ்சுக்கலாம்னு, தப்புத்தப்பா செய்துட்டாலும் பிரச்னைதான். உதாரணமா, வீட்டிலேயே கலரிங் பண்ணும்போது, குறிப்பிட்ட நேரத்தை தாண்டி கலரிங் புராடக்டை கேசத்தில் ஊறவிட்டா, அதில் உள்ள கெமிக்கல் காரணமா... நம்ம முடியானது தன்னோட இயற்கையான ஈரப்பதத்தை இழந்து வறண்டு போறதோட, பளபளப்பு, பொலிவு இதையெல்லாமும் இழந்துடும்.</p>
<p class="content">கலரிங் புராடக்டை கேசத்தில் மட்டும் இல்லாம ஸ்கால்பிலும் பரவுவதுபோல அப்ளை செய்துட்டா, கெமிக்கல் காரணமா ஸ்கால்ப் வறண்டு போறதோட, அரிப்பு, அலர்ஜி மாதிரியான பிரச்னைகளும் ஏற்படலாம். தோலோட அதிகபட்ச வறட்டுத்தன்மை காரணமா பொடுகு ஏற்படுறதுக்கான வாய்ப்பும் அதிகம்.</p>
<p class="content">மலிவான விலையிலும், தவறான முறையிலும் கலரிங் செய்து... அதன் விளைவா தலையில் தாங்க முடியாத அரிப்போ, எரிச்சலோ, சிவந்த தடிப்புடன் கூடிய அலர்ஜியோ ஏற்பட்டா... உடனே பார்லருக்குப் போகாம, நேரடியா சரும சிறப்பு மருத்துவரிடம் சிகிச்சைக்குப் போகணும்.</p>
<p style="text-align: center"><img align="middle" width="600" height="527" alt="" src="http://cdnw.vikatan.com/aval/2014/02/njrlmg/images/p16.jpg"></p>
<p class="content">தவறான முறையில் கலரிங் செய்றதால ஏற்படும் முடியின் வறட்டுத்தன்மை காரணமா... முடியில் உள்ள கியூட்டிகள் எனப்படும் முடியின் பாதுகாப்பு அடுக்குகள் கிழிஞ்சி போயிடும். அதை திரும்பவும் ஒட்ட வைக்க முடியாது. நுனி முடிவு பிளவு பிரச்னைக்கும் இதுவே காரணமாகிடும். இந்த பிரச்னையை அடுத்த இதழ்ல பேசுவோம்...''</p>
<p class="content"><span style="color: #ff0000"><strong><u>பாரம்பரியம்</u></strong></span></p>
<p class="content"><span style="color: #0000ff"><strong>செ</strong></span>ன்ற இதழ் தொடர்ச்சியாக இளநரையைப் போக்க, வீட்டிலேயே தீர்வு காணும் வழிமுறைகளைக் கூறுகிறார் 'கேர் அண்ட் க்யூர் அரோமா கிளினிக்’ கீதா அஷோக். ''ஷாம்பு, கண்டிஷனர், ஹேர் ஆயில்னு விளம்பரத்தைப் பார்த்துட்டு உங்க முடியின் தன்மைக்கு செட் ஆகாத புராடக்டை பயன்படுத்துறதை விட, சின்ன வயசுல இருந்தே நீங்க பழகின புராடக்ட்களை பயன்படுத்தினாலே பாதி பிரச்னை தீர்ந்துடும். கூடவே, வெளிப்புற கவனிப்பைவிட, நாம் சாப்பிடற சாப்பாடுதான் நம்ம கேசத்தின் ஆரோக்கியத்துக்கு அடிப்படை அமைக்கும். முளைகட்டிய பயறு, பயத்தமாவு உருண்டை, கறிவேப்பிலை பொடி சாதம், உளுத்தங்களி... இதுமாதிரியான சத்தான உணவுகளை சாப்பிட்டா, கேசம் அடிப்படையிலேயே சத்தாக வளர ஆரம்பிக்கும்.</p>
<p class="content">பரம்பரையா இளநரை வரும் வாய்ப்பு இருக்கறவங்க விளக்கெண்ணெய், கடுகெண்ணெய் ரெண்டையும் சமமா கலந்து, வாரத்துக்கு ரெண்டு தடவை தலைக்கு தேய்ச்சு ஊறவெச்சு குளிக்கறது நல்லது. மருதாணி, கறிவேப்பிலை, கருஞ்சீரகம், மஞ்சள் கரிசலாங்கண்ணி இலைப்பொடி, செம்பருத்தி இலைப்பொடி... இவை எல்லாத்தையும் சமமா எடுத்து, ரெண்டு ஸ்பூன் கடுகு எண்ணெய், ரெண்டு ஸ்பூன் விளக்கெண்ணெய் சேர்த்துக் கலந்து, ஒரு கிண்ணத்தில் முந்தின நாள் இரவே ஊறவெச்சுடணும். சுமார் எட்டு மணி நேரம் ஊறினா போதும். அடுத்த நாள், எண்ணெய் பிசுக்கில்லாத தலை முடியை கற்றை கற்றையாக எடுத்து, இந்த கலவையை அப்ளை செஞ்சு, ரெண்டு மணி நேரம் ஊறவிடணும். பிறகு தரமான ஹெர்பல் ஷாம்பு போட்டு, மிதமான சூடு அல்லது குளிர்ந்த நீரில் நல்லா அலசணும். இதை வாரம் ஒண்ணு அல்லது ரெண்டு முறை தொடர்ந்து செய்தா, பரம்பரை காரணமா முடி நரைக்கறதை தள்ளிப் போடலாம்.</p>
<p class="content">பொடுகை குறைக்கிறேன் பேர்வழினு அடிக்கடி 'ஆன்டி டேண்ட்ரஃப் ஷாம்பு’ பயன்படுத்தினா, அதிலிருக்கும் கீடகொனாஜெல் எனும் கெமிக்கலால், முடியின் கருமை நிறம், செந்நிறமாக மங்க ஆரம்பிக்கும். அதனால் இளநரை இருப்பவர்கள் ஆன்டி டேண்ட்ரஃப் ஷாம்புவை தவிர்க்கறது நல்லது.</p>
<p class="content">சிலருக்கு முடியோட மேல்பகுதி நரைச்சும், வேர்ப்பகுதி கறுப்பாவும் இருக்கும். இதை ஸ்கேன் செய்து பார்த்து தெரிஞ்சுக்கலாம். இந்த பிரச்னைக்கு, முடியை குட்டையா வெட்டிவிட்டு, பிறகு தேவையான சிகிச்சை எடுத்துக்கிட்டா, முடியின் கருமையை மீட்டுடலாம். அதேமாதிரி ஒண்ணு, ரெண்டு முடி நரைக்க ஆரம்பிச்சதுமே சிகிச்சை எடுத்துக்கிட்டா, இளநரை பரவாம தடுக்கலாம்.</p>
<p class="content">'நரைமுடியைப் பிடுங்கினா... நிறைய நரைமுடி முளைக்கும்'னு சொல்றது பொய் நம்பிக்கை. நரைமுடி அதிகம் பரவாம இருக்க அத்திப் பழம், முருங்கைக் கீரை, பசலைக் கீரை, புளூ பெர்ரி, புரூக்கோலி, காளான், பரங்கிக்காய், அச்சு வெல்லம், கறுப்பு எள், கறுப்பு காராமணி, தோலுடன் கூடிய உளுந்து இதையெல்லாம் தொடர்ந்து எடுத்துக்கலாம். இதெல்லாம் கேசத்தோட கருமை நிறத்தை மீட்கறதோட... தக்கவும் வெச்சுக்கும்.</p>
<p style="text-align: right"><span style="color: #ff0000">பளீரிடும்..</span></p>
<hr>
<p class="content"><span style="color: #800080"><strong><u><img align="right" width="300" height="227" alt="" src="http://cdnw.vikatan.com/aval/2014/02/njrlmg/images/p16a.jpg">நீங்களே தயாரிக்கலாம் இயற்கை டை!</u></strong></span></p>
<p class="content"><span style="color: #ff0000"><strong>இ</strong></span>ன்றைய சூழலில், முப்பது வயதுக்குள் நரை வந்தால், அதை இளநரை என்று சொல்லலாம். இந்த இளநரை வேரிலிருந்தே நரைக்க ஆரம்பித்தால் அதை மாற்றவே முடியாது. ஆனால், டை போடலாம். அதற்கான இயற்கை டை இதோ!</p>
<p class="content">கறுப்பு வால்நட் கொட்டை, நீலி அவுரி இலை, நெல்லி முள்ளி, ஒற்றை செம்பருத்தி பூ, அஞ்சனக் கல்பொடி, பிள்ளையார் குன்றிமணி (இதெல்லாம் நாட்டு மருந்துக் கடைகளில் கிடைக்கும்). குறிப்பிட்ட அளவுக்கு இவற்றை எடுத்துக் கொண்டு தனித்தனியாக பொடித்து, அதிலிருந்து சம அளவு எடுத்துக்கொள்ள வேண்டும். முதல் நாள் இரவே பீட்ரூட்டை துருவி எடுத்து, தண்ணீர் விடாமல் அரைத்து சாறு எடுக்க வேண்டும். இந்தச் சாற்றுடன் தயாராக இருக்கும் பொடிகளையும் இரும்பு பாத்திரம் ஒன்றில் சேர்த்துக் கலந்துகொள்ள வேண்டும். இதுதான் இயற்கை ஹேர் டை. அடுத்த நாள் காலை... எண்ணெய், அழுக்கு, பிசுக்கு இல்லாத சுத்தமான தலையில் தடவி இரண்டு மணி நேரம் ஊறவைத்து அலசினால், இயற்கை ஹேர் டையினால் கூந்தல் பளபளக்கும். இந்த டையை 15, 16 வயதினர்கூட உபயோகிக்கலாம். பக்கவிளைவுகள் ஏதுமில்லை!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அ முதல் ஃ வரை -   7 </div>
<div class="subtitle1">பணம் கொட்டும் கணினித்துறை! </div>
<div class="subtitle2">சா.வடிவரசு,  படங்கள்: பா.காளிமுத்து, பா.ஓவியா</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>'பை</strong></span>யன் அரசு வேலையில் இருந்தால் பெண் தருவேன்’ என்றது அந்தக் காலம். 'மாப்பிள்ளை, கம்ப்யூட்டர் வேலையில் இருக்காரா..?’ என்று கேட்பது இந்தக் காலம். காரணம், இன்றைக்கு அதிக பணம் சம்பாதிக்கக் கூடிய துறையாக கம்ப்யூட்டர் துறை வளர்ந்திருப்பதுதான். அதனாலேயே மாணவர்கள் முதல் பெற்றோர் வரை அனைவரிடமும் கணினித்துறை சார்ந்த படிப்புகள், வரவேற்பைப் பெற்றுவருகின்றன.</p>
<p class="content">சமீபகாலமாக, 'கணினித்துறைக்கு இறங்குமுகம்' என்கிற பேச்சுக்கள் ஒருபுறம் எதிரொலித்துக் கொண்டிருந்தாலும், இத்துறை படிப்புகள் மீதான ஆர்வம் என்னவோ அதிகரித்தபடிதான் இருக்கின்றன. இத்தகைய சூழலில், இத்துறை சார்ந்த முக்கியமான படிப்புகள், வேலைவாய்ப்புகள், சம்பளம், சவால்கள் அனைத்தையும் இங்கே அலசுவோம்.</p>
<p class="content"><span style="color: #ff0000"><u><strong>இளங்கலை, முதுகலை, துணைப்படிப்புகள்!</strong></u></span></p>
<p class="content">சென்னை, ஸ்ரீ முத்துக்குமரன் தொழில்நுட்பக் கல்லூரி முதல்வர், முனைவர் சுரேஷ், கணினித்துறை சார்ந்த படிப்புகள் பற்றிக் கூறினார். ''பொறியியல் படிப்புகளைப் பொறுத்தவரை பி.இ., கம்ப்யூட்டர் சயின்ஸ் அண்ட் இன்ஜினீயரிங், பி.டெக்., இன்ஃபர்மேஷன் டெக்னாலஜி போன்ற நான்காண்டு இளங்கலை படிப்பில், ஒரு கணிப்பொறியாளர் அறிய வேண்டிய அடிப்படை <img align="right" width="120" height="186" alt="" src="http://cdnw.vikatan.com/aval/2014/02/njrlmg/images/p84.jpg">தொடங்கி... வலைதளம், மென்பொருள் உருவாக்குவது கற்றுத்தரப்படும். இறுதி ஆண்டில் ஒவ்வொரு மாணவரும் நான்கு மாத காலம், ஒரு மென்பொருள் நிறுவனத்திலோ அல்லது கல்லூரியிலோ புராஜெக்ட் செய்து, கல்லூரியில் சமர்ப்பிக்க வேண்டும். இந்தப் படிப்புக்கான கட்டணமாக அரசு கல்லூரிகளில் ஆண்டுக்கு 22 ஆயிரம் ரூபாயும், தனியார் கல்லூரிகளில் அரசு இடங்களுக்கு 40 ஆயிரம் ரூபாயும், மேனேஜ்மென்ட் இடங்களுக்கு 70 ஆயிரம் ரூபாயும் வசூலிக்கப்படுகிறது.</p>
<p style="text-align: left">முதுகலை படிப்புகளைப் பொறுத்தவரை, எம்.இ., கம்ப்யூட்டர் சயின்ஸ் அண்ட் இன்ஜினீயரிங், எம்.டெக்., இன்ஃபர்மேஷன் டெக்னாலஜி போன்ற இரண்டாண்டு படிப்பில்... செமினார், பேப்பர் பிரசன்டேஷன், புராஜெக்ட் என கணிப்பொறியாளருக்கு வேண்டிய அனைத்து கூடுதல் பயிற்சிகளும் வழங்கப்படும். இதற்கான கட்டணமாக அரசு கல்லூரிகளில் ஆண்டுக்கு 50 ஆயிரம் ரூபாயும், தனியார் கல்லூரிகளில் ஒரு லட்சம் ரூபாயும் வசூலிக்கப்படுகிறது'’ என்றவர் கலை, அறிவியல் கல்லூரிகளில் உள்ள கணிப்பொறி படிப்புகளைக் குறிப்பிட்டார்.</p>
<p class="content">''பி.எஸ்சி., கம்ப்யூட்டர் சயின்ஸ், இன்ஃபர்மேஷன் டெக்னாலஜி, பி.சி.ஏ. உள்ளிட்ட மூன்றாண்டு இளங்கலை பட்டப்படிப்புகளும், எம்.எஸ்சி., கம்ப்யூட்டர் சயின்ஸ், எம்.எஸ்சி., இன்ஃபர்மேஷன் டெக்னாலஜி உள்ளிட்ட இரண்டாண்டு முதுகலை படிப்புகளும் அனைத்து கலை மற்றும் அறிவியல் கல்லூரிகளிலும் இருக்கின்றன. மூன்றாண்டு முதுகலை படிப்பான எம்.சி.ஏ., கலை மற்றும் அறிவியல் கல்லூரிகள், பல்வேறு பொறியியல் கல்லூரிகளில் நடத்தப்படுகிறது.  </p>
<p style="text-align: center"><img align="middle" width="600" height="382" alt="" src="http://cdnw.vikatan.com/aval/2014/02/njrlmg/images/p84a.jpg"></p>
<p class="content">மற்ற துறைகளைப் போல் இதிலும் எம்.ஃபில்., பி.ஹெச்டி. படிப்புகள் உள்ளன. கல்லூரிப் பேராசிரியர் ஆக விரும்புகிறவர்கள் இவற்றை எடுத்துப் படிக்கிறார்கள். இந்தத் துறையிலும் ஆராய்ச்சி மாணவர்கள் அதிகளவில் படித்து வருகிறார்கள். இதையெல்லாம் தாண்டி இன்றைக்கு ஏராளமான துணைப்படிப்புகளும் உள்ளன. மற்ற துறை படிப்புகளைத் தேர்ந்தெடுத்திருப்பவர்களும், கணினி அறிவை வளர்த்துக்கொள்ளும் வகையில் அடிப்படை படிப்புகள் தொடங்கி ஜாவா, டாட் நெட் உள்ளிட்ட பல்வேறுவிதமான பயிற்சிகளை தனியார் மையங்கள் வழங்கிவருகின்றன. இதன் மூலமாகவும் கணிப்பொறி துறை சார்ந்த வேலைகளில் பணியமரலாம். அனிமேஷன் உள்ளிட்ட படிப்புகளும் இருக்கின்றன. இப்படி உலகெங்கிலும் எக்கச்சக்கமான வேலைவாய்ப்புகளைக் கொண்டுள்ள இந்தத் துறையில் நுழை யும் ஒவ்வொருவரும் தங்களை மென்மேலும் பட்டை தீட்டிக்கொண்டே இருந்தால், நிச்சயம் ஜெயித்துவிடலாம். இறங்குமுகம் என்பதைப் பற்றியெல்லாம் கவலைப்படத் தேவையிருக்காது'' என்று நம்பிக்கையூட்டினார்.</p>
<p class="content"><span style="color: #ff0000"><u><strong>கொட்டும் சம்பளம்!</strong></u></span></p>
<p class="content">ஒரு காலத்தில் டாக்டர், பொறியாளர் பணிகளில்தான் அதிக சம்பளம் என்ற  நிலை இருந்தது. இன்றோ இவர்களை எல்லாம்விட அதிகமாகச் சம்பாதிப்பவர்கள் கணிப்பொறி துறையாளர்கள் என்பதுதான் உண்மையாக இருக்கிறது. உள்நாட்டில், ஆரம்ப சம்பளமாக 15 ஆயிரம் ரூபாய் தொடங்கி, மாதம் பல லட்ச ரூபாய் வரை செல்கிறது சம்பளம். வெளிநாட்டில் என்றால், ஆரம்ப சம்பளமே 30 ஆயிரத்துக்கும் மேல். சில ஆண்டுகள் பணி அனுபவம் பெற்ற பின் சம்பளம் கிடுகிடுவென லட்சங்களில் உயர்ந்துவிடும்.</p>
<p class="content"><span style="color: #ff0000"><u><strong><img align="left" width="100" height="175" alt="" src="http://cdnw.vikatan.com/aval/2014/02/njrlmg/images/p84c.jpg">வேலை வாய்ப்புகள்!</strong></u></span></p>
<p class="content">சென்னை, லயோலா கல்லூரி கணிப்பொறித்துறை பேராசிரியர் நெஸ்டர் ஜெயக்குமார், கணினித்துறையில் விரிந்து கிடக்கும் வேலை வாய்ப்புகள் பற்றிப் பேசினார்.</p>
<p class="content">''மற்றத் துறைகளைக் காட்டிலும் அதிகமாக பணம் ஈட்டக்கூடிய துறையாக இன்றைக்கு கணிப்பொறித்துறை, குறிப்பாக மென்பொருள் துறை விளங்குவதற்கு மிகமுக்கியக் காரணம்... இதற்கான தேவை அதிகரித்துக் கொண்டே இருப்பதுதான். கல்லூரிகளிலேயே 'கேம்பஸ் இன்டர்வியூ’ முறையில் தங்களுக்கான பணியாட்களைத் தேர்வு செய்யும் நிறுவனங்கள், அடுத்ததாக அவர்களுக்கு தங்கள் அலுவலகத்திலும் அடுத்தகட்ட தேர்வுகளை நடத்தி... புரோகிராமர், அட்மின், டெஸ்ட்டர் உள்ளிட்ட பல்வேறு பணிகளை வழங்குகின்றன. மேலும், வெளிநாட்டிலும் இதற்கிருக்கும் வேலை வாய்ப்பு, இரண்டு மடங்கு சம்பளத்தையும் வாங்கித் தருகிறது. கணிப்பொறி அலுவலகங்கள் தவிர, சிறு, பெரு வணிக நிறுவனங்கள்... வலைதளம், விளம்பரம், வாடிக்கையாளர்களின் ஆன்லைன் செயல்பாடுகளைப் பராமரிக்க என தங்கள் நிறுவனத்தின் கணினித் தேவைகளுக்கு வெப் டெக்னாலஜியில் அனுபவமுள்ள இளங்கலை பட்டதாரிகளைத் தேர்வு செய்கின்றனர். இவர்களுக்கு வெப் டிசைனர், வெப் டெவலப்பர், கன்டன்ட் ரைட்டர், வெப் சர்வீஸ் டெவலப்பர், சேர்ச் இன்ஜின் ஆப்டிமைசர் என பலவிதமான பணி வாய்ப்புகள் குவிந்துகிடக்கின்றன.</p>
<p class="content">'இஸ்ரோ’வில், கணினியியலில் தகுதி வாய்ந்த முதுகலை பட்டதாரிகளுக்கு பொறியாளர், விஞ்ஞானி என்று பணி வாய்ப்புகளைப் பெறலாம். தவிர, இன்றைக்கு மிகப்பெரிய அளவில் தகவல்களை சேர்த்துவைக்கும் நிறுவனங்கள் 'பிக் டேட்டா' (Big data) எனும் தொழில்நுட்பத்தை அண்மைக் காலமாக பயன்படுத்துகின்றன. இதில், 'பிக் டேட்டா டெவலப்பர்' (Big data developer) எனும் பிரிவில் கணிப்பொறித்துறையில் முதுகலை மற்றும் இளங்கலை பட்டதாரிகளுக்கு ஏராளமான வேலைவாய்ப்புகள் காத்திருக்கின்றன.</p>
<p class="content">எனவே, வாய்ப்புகள் எங்கே இருக்கின்றன... எதிர்காலத்திலும் வாய்ப்புகள் தொடருமா என்பதையெல்லாம் முன்கூட்டியே ஆராய்ந்து, அத்தகைய படிப்புகளாகத் தேர்ந்தெடுத்து படிப்பதும் வெற்றியைத் தரும்'' என்று சொன்னார் நெஸ்டர் ஜெயக்குமார்.</p>
<p style="text-align: center"><span style="color: #ff0000"><u><strong><img align="middle" width="550" height="270" alt="" src="http://cdnw.vikatan.com/aval/2014/02/njrlmg/images/p84b.jpg"></strong></u></span></p>
<p class="content"><span style="color: #ff0000"><strong><u>ஐ.டி கம்பெனி வேலை!</u></strong></span></p>
<p class="content">கணிப்பொறித் துறையில் அதிகமானோர் விரும்புவதும், அதிகமாக சம்பாதிக்க முடிவதும் 'சாஃப்ட்வேர் இன்ஜீனியர்’ என்கிற மென்பொறியாளர் பணியைத்தான். அதைப் பற்றி சொல்கிறார் சென்னையைச் சேர்ந்த 'காம்கேர் சாஃப்ட்வேர் பிரைவேட் லிமிடெட்’ நிறுவனத்தின் தலைமை நிர்வாக அதிகாரி புவனேஸ்வரி.</p>
<p class="content">''உடல் உழைப்பு என்பதைத் தாண்டி, இது மூளை சம்பந்தப்பட்ட வேலை. கூர்மையாகச் சிந்திக்கத் தெரிந்தவர்களும், மாற்றி யோசிப்பவர்களும் இத்துறைக்கு மிகவும் பொருத்தமானவர்கள். உதாரணமாக, ஒரு பிராப்ளத்துக்கான தீர்வைக் கண்டுபிடிக்கும் போது, எத்தனை விரைவாக அது  கண்டுபிடிக்கப்படுகிறதோ, அதை வைத்துதான் ஒருவரின் சிந்திக்கின்ற திறன் அளவிடப்படுகிறது. எல்லோரும் ஒரே மாதிரியாக சிந்தித்துக் கொண்டிருக்கும் போது, சற்று <img align="right" width="100" height="154" alt="" src="http://cdnw.vikatan.com/aval/2014/02/njrlmg/images/p84d.jpg">மாற்றி யோசித்து வித்தியாசமாக சிந்தித்து அதற்கான தீர்வை விரைவாகக் கண்டறிய வேண்டும். தனியாக வேலை செய்வதில் திறமையாக இருக்கும் பலர், குழுக்களாகப் பணி செய்யும் போது பின்தங்கி விடுவார்கள். ஆனால், இத்துறைக்கு குழுவாக பணிபுரியும் திறமை நிச்சயம் வேண்டும். ஒருவரை ஒருவர் குறைசொல்லிக் கொண்டு இருந்தால், இத்துறையில் முன்னேற முடியாது'' என்றவர், இப்பணிக்கு எப்படி ஒருவரை தேர்வு செய்கிறார்கள் என்றும் விளக்கினார்.</p>
<p class="content"><span style="color: #ff0000"><strong><u>தேர்வு முறை!</u></strong></span></p>
<p class="content">''பெரும்பாலும் சாஃப்ட்வேர் துறைப் பணி என்பது மேலை நாட்டவர்களுடன் சம்பந்தப்பட்டது என்பதால், அவர்களுடன் புராஜெக்ட் சம்பந்தமாக அடிக்கடி பேச ஆங்கிலப் புலமை முதல் தேவையாக இருக்கிறது. நுனிநாக்கு ஆங்கிலம் தேவையில்லை என்றாலும், சொல்ல வேண்டிய விஷயத்தைப் புரியும்படி பேசுகின்ற அளவுக்கான ஆங்கிலப் புலமை அவசியம். லாஜிக்குகளை விரைவாக போடக்கூடிய அளவுக்கு ஒருவருக்கு கணிதத்தில் ஆர்வம், திறமை இருக்க வேண்டும். அதேபோல மதிப்பெண்கள் மட்டுமே இத்துறைக்கு முக்கியமல்ல...'' என்ற புவனேஸ்வரி, தேர்வு முறை உள்ளிட்ட விஷயங்களை விரிவாகவே பேசினார்.</p>
<p class="content"><span style="color: #333399">தேர்வு முறைகள், இது பெண்களுக்கு ஏற்ற துறைதானா; இத்துறையில் பணியாற்றுபவர்களின் மனநிலை, இதிலிருக்கும் ப்ளஸ் மற்றும் மைனஸ்கள், ஆன்லைன் என்ற வகையில் வீட்டிலிருந்தே பணி செய்யும் வாய்ப்புகள் என்று அனைத்தையும் அடுத்த இதழில் பார்ப்போம்.</span></p>
<p style="text-align: right"><span style="color: #ff0000"><strong>அறிவோம்...</strong></span></p>
<hr>
<p class="content"><span style="color: #ff0000"><strong><u> அரசு வேலை..!</u></strong></span></p>
<p class="content"><strong><span style="color: #ff0000">ம</span></strong>ற்ற துறைகளைப் போலவே கணிப்பொறித் துறையிலும் அரசு வேலை வாய்ப்புகள் உள்ளன. உதாரணமாக, கணிப்பொறித் துறையில் எம்.ஃபில்., பி.ஹெச்டி., படிப்பை முடித்தவர்கள், மத்திய அரசு நடத்தும் 'நெட்’ தேர்வினையும், மாநில அரசு நடத்தும் 'ஸ்லெட்’ தேர்வினையும் எழுதித் தேர்ச்சி பெற்றால், அரசு கல்லூரி மற்றும் பல்கலைக்கழகங்களில் பேராசிரியர் பணியில் சேரலாம். எம்.பில்., பி.ஹெச்டி. முடித்தவர்கள், தனியார் கல்லூரிகள் மற்றும் பல்கலைக்கழகங்களில் விரிவுரையாளராக சேரலாம். பி.எட்., எம்.எட். படிப்பில் கணிப்பொறித் துறையை தேர்ந்தெடுத்துப் படித்தவர்களுக்காக மாநில அரசு நடத்தும் 'டீச்சர் எலிஜிபிலிட்டி டெஸ்ட்' (Teacher Eligibility Test) மத்திய அரசு நடத்தும் 'நேஷனல் லெவல் டீச்சர் எலிஜிபிலிட்டி டெஸ்ட்' (National Level Teacher Eligibility Test) ஆகியவற்றை எழுதித் தேர்ச்சி பெற்றால், அரசுப் பள்ளிகளில் ஆசிரியர் பணிக்குச் சேரும் வாய்ப்பும் காத்திருக்கிறது!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பிசினஸ் திலகங்கள்! - 8</div>
<div class="subtitle1">வேலை, க்ளிக் க்ளிக்... லாபம், பளிச் பளிச்!</div>
<div class="subtitle2">இந்துலேகா.சி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>''லாபம் </strong></span>அதிகம் தரும் தொழிலைவிட, மனசுக்கு திருப்தி தரும் தொழில்தான் என்னோட சாய்ஸ்!'' என்று சிரித்துக்கொண்டே சொல்லும் ஸ்வாதி சேகரன், ஒரு கேமராவுடன் தன் திறமையையும் முதலீடாகப் போட்டு, சென்னையில் போட்டோகிராஃபி தொழிலை ஆரம்பித்து, இன்று மடமடவென முன்னேற்றப் பாதையில் நடைபோட்டுக் கொண்டிருக்கிறார்!</p>
<p class="content">''சென்னை, எம்.ஓ.பி.வைஷ்ணவ் கல்லூரியில பி.எஸ்சி., எலெக்ட்ரானிக் மீடியா; பெங்களூருவுல எம்.எஸ்சி., மாஸ்டர் இன் கம்யூனிகேஷன் இதையெல்லாம் படிச்சு முடிச்சேன். பி.எஸ்சி-யில போட்டோகிராஃபியும் ஒரு பாடமா இருந்ததால, அப்போதிருந்தே புகைப்படக் கலை ஆர்வம் பத்திக்கிச்சு'' எனும் ஸ்வாதி, தனி நபராக புகைப்படக் கண்காட்சியையும் நடத்தியிருக்கிறார்.</p>
<p class="content">''காலேஜ் படிக்கும்போதே 'ஸ்ட்ரீட் போட்டோகிராஃபி’ங்கற தலைப்புல, ஃபிலிம் ரோல் கேமராவில் எடுத்த புகைப்படங்களாக தேர்ந்தெடுத்து கண்காட்சியில் வெச்சேன். நிறைய பாராட்டுகள் கிடைச்சுது. என் ஆர்வமும் இன்னும் அதிகமாச்சு.</p>
<p class="content"><img align="right" width="250" height="386" alt="" src="http://cdnw.vikatan.com/aval/2014/02/njrlmg/images/p20.jpg">மாஸ்டர் டிகிரி படிச்சுட்டு இருக்கும்போது, புராஜெக்ட்டுக்காக பெங்களூருவைச் சேர்ந்த விளம்பரத் துறை புகைப்படக்காரர் கிரிஷானுசேட்டர்ஜிகிட்ட இன்டர்ன்ஷிப் பண்ணினேன். அவர்கிட்ட நிறைய கத்துக்கிட்டேன். படிப்பு முடிச்சதும் ஒரு வருஷம் விளம்பரத் துறையில் வேலை பார்த்தேன். எனக்கு அந்த வேலை பிடிச்சுருந்தாலும், கேமராவை ரொம்பவே மிஸ் பண்ணினேன். என்கூட வேலை பார்த்த கிரியேட்டிவ் டைரக்டர் ஜெய்ஷங்கர், நான் எடுத்த புகைப்படங்களை எல்லாம் பார்த்துட்டு, 'உன் ஆர்வம் போட்டோகிராஃபினா அதை நோக்கியே போ. இங்க தேங்காதே’னு உற்சாகப்படுத்திட்டே இருப்பார். ஒரு கட்டத்தில் அந்த வார்த்தைகளோட உண்மை என்னை முழுசா உள்வாங்கினப்போ, பார்த்திட்டிருந்த வேலையை விட்டுட்டு, போட்டோகிராஃபி தொழிலை கையில எடுத்துட்டேன். அம்மா சப்போர்ட் பண்ணினாலும், அப்பாவுக்கு இஷ்டமில்லை. ஆனாலும், அவர் மறுப்பு ஏதும் சொல்லல'' என்று சொல்லும் ஸ்வாதி, கடந்த இரண்டாண்டுகளுக்கு முன்பு முழுவீச்சில் போட்டோகிராஃபி பிசினஸை ஆரம்பித்துள்ளார்.</p>
<p class="content">''முதல் வேலையா... தொடர்புகளை அதிகப்படுத்தறதைத்தான் கையில எடுத்தேன். காலேஜ் ஃப்ரெண்ட்ஸ், பழைய ஆபீஸ் ஃப்ரெண்ட்ஸ், உறவினர்கள் எல்லாரும் புது தொடர்புகளை ஏற்படுத்திக் கொடுத்தாங்க. அவங்களை எல்லாம் அணுகி, என்னையும் நான் ஆரம்பிச்சுருக்கும் தொழிலையும் அறிமுகப்படுத்திக்கிட்டு, வாய்ப்பு கொடுக்க மறந்துடாதீங்கனு சொல்லி வெச்சேன். 'லேடி போட்டோகிராஃபரா?'னு ஆச்சர்யமானவங்க, உற்சாகப்படுத்தும் விதமா வாய்ப்புகளைக் கொடுக்க, ஆரம்பிச்சாங்க.</p>
<p class="content">போட்டோகிராஃபியை பொறுத்தவரை கல்யாணம், விளம்பரம்... இல்லைனா, மாடலிங்னு இந்த மூணுல ஏதாவது ஒரு ஏரியாவில்தான் கவனம் செலுத்துவாங்க. எனக்கு மூணு ஏரியாவிலுமே ஆர்வம் இருந்ததால, எல்லாத்தையுமே எடுத்து செய்தேன். என்னோட முதல் வாடிக்கையாளர், 'ஷில்பி பொட்டிக்’. அதுக்கப்புறம் 'தர்ஷினி பொட்டிக்’, 'நம்ம வீடு வசந்தபவன்’, சோப்பு, ஷாம்பு போன்ற கமர்ஷியல் விளம்பரங்கள்னு கடகடனு வாய்ப்புகள் குவிஞ்சுது. என்னோட புராஜெக்ட்டுகளை எல்லாம் ஃபேஸ்புக்ல போட, அதுக்கப்புறம் மேடம் ஆல்வேஸ் பிஸிதான்!'' எனச் சொல்லிச் சிரிக்கும் ஸ்வாதி,</p>
<p style="text-align: center"><img align="middle" width="502" height="402" alt="" src="http://cdnw.vikatan.com/aval/2014/02/njrlmg/images/p20a.jpg"></p>
<p class="content">''எவ்வளவுதான் பிஸியா இருந்தாலும், கமிட் ஆன ஒவ்வொரு வேலையையும் ரொம்ப சின்ஸியரா பண்ணிக் கொடுப்பேன். இதுதான் என் வளர்ச்சிக்கு முதல் காரணம். சமயத்துல, 'எங்க புராஜெக்ட் விளம்பரத்துக்கு இப்படித்தான் போட்டோ வேணும்’னு கஸ்டமர்கள் கேட்டு வாங்குவாங்க. சிலர், என்னோட ஐடியாவுக்கே விட்டுடுவாங்க. நம்ம இஷ்டத்துக்கு கிரியேட்டிவ்வா செய்து கொடுக்கிற வேலையில கூடுதல் கவனம் செலுத்த வேண்டி இருக்கும். ஏன்னா, ஒரு சின்ன தப்புனாலும், அதுக்கு நாமதான் பொறுப்பு இல்லையா?'' என்று அக்கறை பொங்கச் சொல்கிறார்!</p>
<p class="content">தொடர்ந்த ஸ்வாதி, ''கல்யாண போட்டோ எடுக்குறதுக்கு உடலளவுல நிறைய கஷ்டப்படணும். ஒரு இடத்துல நிக்காம, ஓடிட்டே இருக்கணும். 'உன்னைவிட அதிக வெயிட்டா இருக்கும்போல இந்த கேமரா... எப்படிக்கா தூக்கிட்டு ஓடுறே’னு விசேஷ வீட்டில் ஆச்சர்யமா கேட்டு பாராட்டுவாங்க. இப்போ திருமண வீடுகள்ல போட்டோ எடுக்கறதுக்கு, ஆண் போட்டோகிராஃபரைவிட பெண்களைத்தான் விரும்புறாங்க. மணப்பெண் புகைப்படங்களை கம்ஃபர்டபிளா எடுக்க முடியுமே, அதனாலதான்.</p>
<p style="text-align: center"><img align="middle" width="400" height="594" alt="" src="http://cdnw.vikatan.com/aval/2014/02/njrlmg/images/p20b.jpg"></p>
<p class="content">ஆண்டாண்டு காலமா ஆண்களே பார்த்திட்டிருந்த ஒரு துறையில், பெண்கள் கால் எடுத்து வைக்கும்போது ஆரம்பத்தில் சந்தேகமாத்தான் பார்ப்பாங்க. நம்ம வேலையை ஒழுங்கா செஞ்சு திறமையை நிரூபிச்சுட்டா, பெண்ணுங்கிற காரணத்துக்காகவே நம்மளை அதிகமா கொண்டாவும் செய்வாங்க'' என்று மைனஸை ப்ளஸாக மாற்றும் வித்தையை அனுபவத்திலிருந்தே எடுத்துச் சொன்னார்.</p>
<p class="content">நிறைவாக பேசிய ஸ்வாதி, ''லேட்டஸ்ட் உபகரணங்கள், சாஃப்ட்வேட், டெக்னிக் எல்லாத்துலயும் அப்டேட்டடா இருக்கணும். அதுக்கப்புறம் ஆரம்பகால முதலீடு குறைவா இருந்தாலும், போகப் போக தொழில்ல அதிகமான முதல் போட வேண்டியிருக்கும். ஏன்னா, இந்தத் துறையில் நவீன சாதனங்கள் வந்துட்டே இருக்கும். அதையெல்லாம் நமக்கு வரும் வருமானத்திலேயேகூட சரிகட்டிக்கலாம். ஒரு மாசம் பெரிய பட்ஜெட் வேலை வந்ததுனா, அடுத்த மாசம் சின்ன பட்ஜெட் வேலை கிடைக்கும். மொத்தத்துல, 'ஓய்வெடுக்க முடியலையே'னு வருத்தப்படுற அளவுக்கு வாய்ப்புகள் வந்துட்டே இருக்கும்!''</p>
<p class="content">- இந்தத் துறையில் ஆர்வம் இருப்பவர்களுக்கு 'வெல்கம்’ சொல்லும் நம்பிக்கை வார்த்தைகளுடன் முடித்தார்!</p>
<p style="text-align: right"><span style="color: #ff0000"><strong>சாதனைகள் தொடரும்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அனுபவங்கள் பேசுகின்றன!</div>
<div class="subtitle1">ஓவியங்கள்: சேகர் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #ff0000"><strong>ஒவ்வொன்றுக்கும் பரிசு: <img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png"> 200 </strong></span></p>
<p class="content"><span style="color: #0000ff"><u><strong>ரூபாய் நோட்டை, 'நோட்’ பண்ணுங்க! </strong></u></span></p>
<p class="content"><span style="color: #ff0000"><strong>தோ</strong></span>ழியுடன் காய்கறி மார்க்கெட் செல்வதற்காக அவள் வீட்டுக்குச் சென்றிருந்தேன். அவள், தன் பர்ஸில் உள்ள 500 ரூபாய், 100 ரூபாய் தாள்களின் எண்களைக் குறித்துக் கொண்டிருந்தாள். காரணம் கேட்டபோது, அவள் சொன்ன முந்தைய அனுபவம்... நம் அனைவருக்குமே ஒரு பாடம்!</p>
<p class="content">ஒரு தடவை, கூட்டம் மிகுதியாக உள்ள கடையில் காய்கறிகளை வாங்கியவள், 500 ரூபாய் தாளை நீட்ட, கடைக்காரரோ அதை வாங்கிப் போட்டு வேறொருவருக்கு வியாபாரத்தை கவனித்த பின், நூறு ரூபாய்க்கான சில்லறையை கொடுக்க, 500 ரூபாய் கொடுத்ததாக கூறியிருக்கிறாள். '100 ரூபாய்தான்' என்று அவர் அடித்துப்பேச, 500 ரூபாய் என்பதை இவளால் நிரூபிக்க இயலவில்லை. அதிலிருந்தே மார்க்கெட், கடை என்று செல்லும்போது கையில் இருக்கும் ரூபாய் நோட்டுகளின் எண்களைக் குறிப்பெடுப்பதை வழக்கமாக்கிக் கொண்டிருப்பதாகக் கூறினாள் தோழி.</p>
<p style="text-align: right"><strong>- ஹெச்.ரேச்சல், சேலம் </strong></p>
<p class="content"><span style="color: #0000ff"><strong><u><img align="right" width="300" height="578" alt="" src="http://cdnw.vikatan.com/aval/2014/02/njrlmg/images/p48.jpg">பேருந்து பயணிகள் கவனத்துக்கு! </u></strong></span></p>
<p class="content"><span style="color: #ff0000"><strong>இ</strong></span>ரண்டு பெண்கள், தங்கள் குழந்தைகளுடன் சாலையில் நடந்து கொண்டிருந்தார்கள். ஒரு குழந்தை 'கண் எரிகிறது' என்று திடீரென அலறி துடிக்க... பக்கத்தில் இருந்த கடையில் தண்ணீர் வாங்கி முகம் கழுவியபோதும் கண்களைத் திறக்க முடியாமல் ஒரே அழுகை. காரணம் புரியாமல் தவித்துக் கொண்டிருந்தார்கள். அருகில் நின்றிருந்த ஒருவர், சற்று முன்பாக பேருந்திலிருந்து தூக்கி எறியப்பட்ட ஒரு காகிதச் சுருளை எடுத்துக் காண்பித்து, ''வெள்ளரிக்காயில் போட்டு சாப்பிட கொடுத்த உப்பு - மிளகாய்த்தூள் மீதத்தை தூக்கி அலட்சியமாக எறிகிறார்கள்... அது குழந்தையின் கண்ணில் பட்டுவிட்டது’' என்று விளக்கினார்!</p>
<p class="content">பேருந்தில் பயணம் செய்பவர்களே, இனியாவது இதுபோன்ற தவறுகளைச் செய்யாதிருப்பீர்களாக!</p>
<p style="text-align: right"><strong>- சாந்தகுமாரி ஜெயராஜ், திருச்சி </strong></p>
<p class="content"><span style="color: #0000ff"><u><strong>பாராட்டுக்குரிய 'சார்ட்’! </strong></u></span></p>
<p class="content"><span style="color: #ff0000"><strong>தோ</strong></span>ழியின் கணவருடன் பிறந்தவர்கள் மூன்று சகோதரர்கள். அனைவரும் கூட்டுக் குடும்பமாக இருக்கின்றனர். சமீபத்தில் அந்த வீட்டுக்குச் சென்றிருந்தபோது கண்ட காட்சி, ஆச்சர்யப்பட வைத்தது. ஹாலில் ஒரு பெரிய சார்ட் பேப்பரில் வீட்டில் இருக்கும் பிள்ளைகளின் பெயரை எழுதி (ஆண், பெண் வித்தியாசமின்றி)... அவர்கள் அந்த வாரம் செய்ய வேண்டிய வேலைகளை வரிசையாக பிரித்து எழுதி இருந்தனர். அதன்படியே விருந்தினரை உபசரிக்கும் பணியை அந்த வாரம் ஏற்றிருந்த 10 வயது சிறுவன், என்னை அழைத்து அமர வைத்து தண்ணீர் தந்து வரவேற்றது வியப்பாக இருந்தது; மற்றொரு சிறுவனும், பெண்ணும் ஹாலில் இருந்த குப்பைகளைச் சுத்தம் செய்து கொண்டிருந்தனர்.</p>
<p class="content">'இப்படி வேலைகளை பிரித்துத் தருவதால், சிறுவயதிலேயே உடம்பு வளைந்து வேலை செய்யும் பண்பு வந்துவிடுகிறது' என்று தோழி கூறினார்.</p>
<p class="content">விளையாட்டுப் பிள்ளைகளை, அவர்களின் போக்கிலேயே விட்டு, நல்ல பண்புகளை வளர்க்கும் இம்முறை பாராட்டுக்குரியதுதானே!</p>
<p style="text-align: right"><strong>- சுபா, சேலம்</strong></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வாடிக்கையாளர்களே... போட்டியாளர்கள்! </div>
<div class="subtitle1">ம.பிரியதர்ஷினி</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>மு</strong></span>யற்சிக்கு எப்போதும் மதிப்பு உண்டு என்பதை, தங்கள் திறமையால் மீண்டும் நிரூபித்திருக்கிறார்கள், 'ஆச்சி மசாலா' நிறுவனத்தினர். இந்தியாவிலிருக்கும் 'டிரஸ்ட் ரிசர்ச் அட்வைசரி’ என்ற நிறுவனம், உள்நாட்டில் தயாராகும் பல்வேறு நிறுவனங்களின் மசாலா பிராண்ட்களை ஆய்வுக்கு உட்படுத்தி, அதன் மூலமாக நிறுவனங்களை வரிசைப்படுத்தி விருதுகள் வழங்குவது வழக்கம். அந்த வகையில், கடந்த 2013-ம் ஆண்டுக்கான ஆய்வில் முதலிடத்தைப் பெற்றிருக்கிறார்கள் ஆச்சி மசாலா நிறுவனத்தினர்.</p>
<p class="content">விருது வாங்கிய பூரிப்பில் இருந்த அதன் நிறுவனர் பத்மசிங் ஐசக்கின் பேச்சில், உற்சாக நெடி ஏகத்துக்கும் வீசியது.</p>
<p class="content">''சுமார் 1,000 மசாலா தயாரிப்பு நிறுவனங்கள் களத்தில் நின்ற இந்த ஆய்வில், பொருளின் வீச்சு, விளம்பரம், தரம், நம்பகத்தன்மை, விலை... இப்படி 36 காரணங்களுக்காக, முதலிடத்தை நாங்கள் பிடித்திருக்கிறோம். ஆச்சி மசாலா தயாரிப்புகள், இதுவரை 4 கோடி மக்களிடம் சென்றடைந்திருப்பதற்கு, மேலே சொன்ன தகுதிகள்தான் காரணம்.</p>
<p class="content"><img align="right" width="300" height="296" alt="" src="http://cdnw.vikatan.com/aval/2014/02/njrlmg/images/p83.jpg">வாடிக்கையாளர்களின் மனதறிந்து செயல்படுவது ஒன்றையே நாங்கள் தாரக மந்திரமாகக் கொண்டிருக்கிறோம். மற்ற நிறுவனங்களைவிட, எங்கள் நிறுவன தயாரிப்புகளை உபயோகப்படுத்தும் பெண்கள் மற்றும் ஆண்களின் மனதைத்தான் நாங்கள் பெரும் போட்டியாக நினைக்கிறோம். அந்தப் போட்டியாளர்கள் மனதை வென்றதால்தான், இன்று நம்பர் ஒன் இடம்!'' என்று கட்டை விரல் உயர்த்தியவர்,</p>
<p class="content">''ஆரம்பத்தில் இருந்து இன்று வரை தினமும் எங்கள் தயாரிப்புகளை உபயோகிக்கும் ஒவ்வொரு புது வாடிக்கையாளரும் எங்கள் வெற்றிக்குக் காரணமானவர்களே. டிஸ்ட்ரிப்யூட்டர்கள், ஏஜென்ட்டுகள் என எங்களை முன்னிறுத்தி, இந்த வெற்றிக்குப் பின்னால் தங்களை மறைத்துக்கொள்ளும் நெஞ்சங்கள் இன்னும் அதிகம். அவர்களுக்கு எல்லாம் இந்த விருதை நான் சமர்ப்பிக்கிறேன்.</p>
<p class="content">இந்த ஆய்வில், இந்தியாவில் பல்வேறு பொருட்களைத் தயாரிக்கும் 5,000 பிராண்டுகளில் நாங்கள் 174-வது இடத்தைப் பெற்றிருக்கிறோம் என்பதையும் இதன் மூலமாக தெரிவித்துக் கொள்கிறோம்!'' என்றார் பெருமிதத்துடன்!</p>
<p class="content">வாழ்த்துக்கள் சார்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வழிகாட்டும் ஒலி!</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="300" height="1016" alt="" src="http://cdnw.vikatan.com/aval/2014/02/njrlmg/images/p42b.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகிகளே...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="450" height="1128" alt="" src="http://cdnw.vikatan.com/aval/2014/02/njrlmg/images/p4.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ விகடன் - கலங்காதிரு மனமே!</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="823" alt="" src="http://cdnw.vikatan.com/aval/2014/02/njrlmg/images/p95.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">30 வகை மில்க் ரெசிபி</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="550" height="408" alt="" src="http://cdnw.vikatan.com/aval/2014/02/njrlmg/images/wrapper(1).jpg"></p>
<p class="content"><span style="color: #ff0000"><strong><img alt="" align="right" width="120" height="181" src="http://cdnw.vikatan.com/aval/2014/02/njrlmg/images/p103.jpg">கு</strong></span>ழந்தைகளின் வேகமான வளர்ச்சிக்கும், பெரியவர்களின் எலும்பு உறுதிக்கும் உறுதுணை புரியும் கால்சியம் சத்து, பாலில் நிறைந்துள்ளது. அதேசமயம் தினமும் பாலை கிளாஸில் விட்டுக் குடிப்பது, சற்று அலுப்பு தட்டிவிடும். அதற்காகவே பாலை வைத்து செய்யக்கூடிய... கஞ்சி, கூட்டு, கொழுக்கொட்டை, கீர் உட்பட சூப்பரான சுவை கொண்ட 30 வகை ரெசிபிகளை இந்த இணைப்பிதழில் வழங்கும் 'சமையல் கலை நிபுணர்' <span style="color: #ff0000"><strong>சீதா சம்பத்</strong></span>, ''பால் பொங்குவது போல், உங்கள் இல்லத்தில் ஆரோக்கியமும், மகிழ்ச்சியும் பொங்கி வழியட்டும்'' என்று உளப்பூர்வமாக வாழ்த்துகிறார்.</p>
<p style="text-align: center"><span style="font-size: medium"><span style="color: #ff0000"><strong><u>மில்க் காலா ஜாமூன்</u></strong></span></span></p>
<p class="content"><span style="color: #0000ff"><strong>தேவையானவை:</strong></span> பனீர் - 125 கிராம், மைதா - மூன்றரை டேபிள்ஸ்பூன், மில்க்மெய்ட் (கண்டென்ஸ்டு மில்க்) - அரை கப், பேக்கிங் பவுடர் - ஒரு சிட்டிகை, நெய் - 2 டேபிள்ஸ்பூன், ஏலக்காய்த்தூள் - கால் டீஸ்பூன், சர்க்கரை - ஒன்றரை கப், எண்ணெய், நெய் - தேவையான அளவு.</p>
<p class="content"><span style="color: #0000ff"><strong>செய்முறை: </strong></span> பனீரை மிக்ஸியில் போட்டு ஒரு சுற்று சுற்றி தூளாக்கி எடுக்கவும். ஒரு பாத்திரத்தில் உதிர்த்த பனீர், சிறிதளவு சர்க்கரை, மைதா, பேக்கிங் பவுடர், நெய், ஏலக்காய்த்தூள் சேர்த்து நன்கு கலக்கவும். கண்டென்ஸ்டு மில்க் விட்டு கெட்டியாகப் பிசைந்து... சிறிய உருண்டைகளாக செய்யவும் (நீளவாட்டிலும் உருட்டலாம்).</p>
<p style="text-align: center"><img alt="" align="middle" width="350" height="332" src="http://cdnw.vikatan.com/aval/2014/02/njrlmg/images/1.jpg"></p>
<p class="content">சூடான எண்ணெயில் 4, 5 உருண்டைகளாக போட்டு பொரித்து எடுக்கவும். மீதமுள்ள சர்க்கரையுடன் தண்ணீர் சேர்த்து, கொதிக்கவிட்டு கொழகொழப்பு பதம் வந்ததும் தீயை நிறுத்தி... செய்து வைத்த உருண்டை களை போட்டு, 5 நிமிடம் ஊறிய பின் எடுத்து தட்டில் வைத்து அலங்கரிக்கவும்.</p>
<hr>
<p style="text-align: center"><span style="font-size: medium"><span style="color: #ff0000"><strong><u>வெஜ் மில்க் சூப்</u></strong></span></span></p>
<p class="content"><span style="color: #0000ff"><strong>தேவையானவை: </strong></span>பால் - ஒரு கப், காய்கறி துண்டுகள் (கேரட், பீன்ஸ், காலிஃப்ளவர், உருளைக்கிழங்கு, பச்சைப் பட்டாணி, முட்டைகோஸ் சேர்த்து) - முக்கால் கப், வெங்காயம் - ஒன்று (நறுக்கிக் கொள்ளவும்), பூண்டு - 4 பல், மைதா - 3 டீஸ்பூன், மிளகுத்தூள்- அரை டீஸ்பூன், வெண்ணெய் - 3 டீஸ்பூன், உப்பு - தேவையான அளவு.</p>
<p style="text-align: center"><img alt="" align="middle" width="400" height="326" src="http://cdnw.vikatan.com/aval/2014/02/njrlmg/images/2.jpg"></p>
<p class="content"><span style="color: #0000ff"><strong>செய்முறை:  </strong></span>காய்கறி துண்டுகளுடன் தண்ணீர், உப்பு சேர்த்து குக்கரில் வைத்து 2 விசில் வரும் வரை வேக வைத்து எடுக்கவும். கடாயில் வெண்ணெயை உருகவிடவும். பூண்டு, நறுக்கிய வெங்காயத்தை வதக்கவும். மைதா தூவி சூடுபட கிளறவும். இதனுடன் காய்கறி வேகவைத்த தண்ணீர் சேர்க்கவும் (வெந்த காய்கறிகளை சமையலுக்குப் பயன்படுத்தவும்). உடனே பால் விட்டு கொதிக்கவிடவும். ஒரு கொதி வந்ததும் இறக்கவும். உப்பு, மிளகுத்தூள் தூவிக் கலந்து பரிமாறவும்.</p>
<hr>
<p style="text-align: center"><span style="color: #ff0000"><u><strong><span style="font-size: medium">பயத்தம்பருப்பு பால் கஞ்சி</span></strong></u></span></p>
<p class="content"><span style="color: #0000ff"><strong>தேவையானவை: </strong></span>பால் - 2 கப், பயத்தம்பருப்பு - அரை கப், பொடித்த வெல்லம் - கால் கப், ஏலக்காய்த்தூள் - கால் டீஸ்பூன், முந்திரி, திராட்சை - தலா ஒரு டீஸ்பூன், நெய் - ஒரு டீஸ்பூன்.</p>
<p class="content"><span style="color: #0000ff"><strong>செய்முறை:  </strong></span>பயத்தம்பருப்பை வெறும் கடாயில் வறுக்கவும். வறுத்த பருப்பில் ஒரு கப் பால் விட்டுக் கலந்து குக்கரில் வேக வைத்து எடுக்கவும். மீதமுள்ள பாலைக் காய்ச்சி வைக்கவும்.</p>
<p style="text-align: center"><img alt="" align="middle" width="420" height="277" src="http://cdnw.vikatan.com/aval/2014/02/njrlmg/images/3.jpg"></p>
<p class="content">வெந்த பருப்புடன் பொடித்த வெல்லம், சிறிதளவு தண்ணீர் விட்டு கொதிக்கவிடவும். நன்கு கொதித்ததும், காய்ச்சிய பாலை சேர்த்து, தீயை நிறுத்திவிடவும். இதனுடன் ஏலக்காய்த்தூள் சேர்த்துக் கலக்கவும். கடாயில் நெய் விட்டு, சூடானதும் முந்திரி - திராட்சையை வறுத்து கஞ்சியில் சேர்த்துக் கலக்கவும்.</p>
<p class="content">சுவையான, மணமான இந்தக் கஞ்சி மிகவும் சத்துமிக்கது. விரதநாட்களில் இதை சாப்பிடு வார்கள்.</p>
<hr>
<p style="text-align: center"><span style="color: #ff0000"><u><strong><span style="font-size: medium">பால் பாயசம்</span></strong></u></span></p>
<p class="content"><span style="color: #0000ff"><strong>தேவையானவை:</strong></span> பால் - ஒரு லிட்டர், பச்சரிசி - கால் கப், சர்க்கரை - ஒரு கப், ஏலக்காய்த்தூள் - கால் டீஸ்பூன், தேங்காய்ப் பால் (விருப்பப்பட்டால்) - கால் கப்.</p>
<p style="text-align: center"><img alt="" align="middle" width="400" height="293" src="http://cdnw.vikatan.com/aval/2014/02/njrlmg/images/4.jpg"></p>
<p class="content"><span style="color: #0000ff"><strong>செய்முறை:  </strong></span>பச்சரிசியை சுத்தம் செய்து கால் கப் பால், கால் கப் தண்ணீர் சேர்த்து, குக்கரில் குழைய வேகவிட்டு எடுக்கவும். வெந்த சாதத்தை கரண்டியால் மசிக்கவும். மீதம் உள்ள பாலை பாத்திரத்தில் விட்டு காய்ச்சவும். பால் பொங்கி வரும்போது சர்க்கரை சேர்க்கவும். பிறகு, மசித்த சாதத்தை சேர்த்து கொதித்து வரும்போது, ஏலக்காய்த்தூள், தேங்காய்ப் பால் சேர்த்துக் கலந்து இறக்கவும்.</p>
<hr>
<p style="text-align: center"><span style="color: #ff0000"><u><strong><span style="font-size: medium">மில்க் கேசரி</span></strong></u></span></p>
<p class="content"><span style="color: #0000ff"><strong>தேவையானவை: </strong></span> காய்ச்சிய பால் - 300 மில்லி, ரவை, சர்க்கரை - தலா ஒரு கப், நெய் - கால் கப், முந்திரித் துண்டுகள் - 10, ஏலக்காய்த்தூள் - கால் டீஸ்பூன்.</p>
<p style="text-align: center"><img alt="" align="middle" width="400" height="211" src="http://cdnw.vikatan.com/aval/2014/02/njrlmg/images/5.jpg"></p>
<p class="content"><span style="color: #0000ff"><strong>செய்முறை:  </strong></span> கடாயில் சிறிதளவு நெய் விட்டு... சூடானதும் முந்திரித் துண்டுகளை வறுத்து எடுக்கவும். அதே கடாயில் ரவையை வறுத்து, பாலை விட்டுக் கிளறவும். ரவை வெந்ததும், சர்க்கரை சேர்க்கவும். சர்க்கரை கரைந்து சேர்ந்தாற்போல வந்ததும், அடிபிடிக்காதவாறு நெய் விட்டுக் கிளறவும். பிறகு, வறுத்த முந்திரித் துண்டுகள், ஏலக்காய்த்துள் சேர்த்துக் கலந்து, கெட்டியாகக் கிளறி இறக்கவும்.</p>
<p class="content"><span style="color: #0000ff"><strong>குறிப்பு:  </strong></span>விருப்பப்பட்டால், கலர் சேர்க்கலாம்.</p>
<hr>
<p style="text-align: center"><span style="color: #ff0000"><u><strong><span style="font-size: medium">பனாரஸ் மில்க் டிரிங்</span></strong></u></span></p>
<p class="content"><span style="color: #0000ff"><strong>தேவையானவை: </strong></span>பால் - 2 கப், பூசணிக்காய் துண்டுகள் (தோல் நீக்கியது)  - அரை கப், சர்க்கரை - கால் கப், விருப்பமான எசன்ஸ் - 4 சொட்டு.</p>
<p style="text-align: center"><img alt="" align="middle" width="420" height="313" src="http://cdnw.vikatan.com/aval/2014/02/njrlmg/images/6.jpg"></p>
<p class="content"><span style="color: #0000ff"><strong>செய்முறை:  </strong></span>பூசணிக்காய் துண்டுகளை ஆவியில் வேக வைத்து, ஆறியதும் மிக்ஸியில் அரைத்து எடுக் கவும். பாலை காய்ச்சி, சர்க்கரையை சேர்த்துக் கலக்கவும். அத்துடன் அரைத்த விழுதையும் கலந்து ஒரு கொதி வரவிட்டு இறக்கி ஆறவிடவும். நன்கு ஆறியதும் எசன்ஸ் விட்டு கலக்கி, ஃப்ரிட்ஜில் குளிர வைத்து எடுத்து... கிளாஸில் விட்டு பருகக் கொடுக்கவும்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>ரவா  கோகனட் மில்க் பர்ஃபி</strong></u></span></span></p>
<p class="content"><span style="color: #0000ff"><strong>தேவையானவை:</strong></span> பால் - ஒரு கப், ரவை, தேங்காய் துருவல் - தலா அரை கப், சர்க்கரை - ஒரு கப், நெய் - 4 டீஸ்பூன், ஏலக்காய்த்தூள் - கால் டீஸ்பூன்.</p>
<p style="text-align: center"><img alt="" align="middle" width="420" height="303" src="http://cdnw.vikatan.com/aval/2014/02/njrlmg/images/7.jpg"></p>
<p class="content"><span style="color: #0000ff"><strong>செய்முறை:  </strong></span>ஒரு கடாயில் சிறிதளவு நெய் விட்டு ரவையை வறுக்கவும். வறுத்த ரவை, தேங்காய் துருவல், சர்க்கரை, பால் ஆகியவற்றைக் கலந்து அடிகனமான பாத்திரத்தில் போட்டு, அடுப்பில் வைத்துக் கிளறவும். இறுகிவரும் சமயம், அடிபிடிக்காதவாறு நெய் விட்டுக் கிளறவும் (அடுப்பை மிதமான தீயில் வைக்கவும்). பிறகு ஏலக்காய்த்தூள் சேர்த்துக் கலக்கவும். கெட்டியாக இறுகி வந்ததும் நெய் தடவிய தட்டில் பரவலாக விட்டு, மிதமான சூட்டில் இருக்கும்போது துண்டுகள் போடவும்.</p>
<hr>
<p style="text-align: center"><span style="color: #ff0000"><u><strong><span style="font-size: medium">தூத் பேடா</span></strong></u></span></p>
<p class="content"><span style="color: #0000ff"><strong>தேவையானவை:</strong></span> பால் - ஒரு லிட்டர், சர்க்கரை - 150 கிராம், பாதாம் - பிஸ்தா துண்டுகள், சோள மாவு -  தலா 2 டீஸ்பூன், ஏலக்காய்த்தூள் - கால் டீஸ்பூன், நெய் - 2 டீஸ்பூன்.  </p>
<p style="text-align: center"><img alt="" align="middle" width="410" height="228" src="http://cdnw.vikatan.com/aval/2014/02/njrlmg/images/8.jpg"></p>
<p class="content"><span style="color: #0000ff"><strong>செய்முறை:  </strong></span>சோள மாவை சிறிதளவு பால் விட்டு கரைத்து வைத்துக் கொள்ளவும். அடிகனமான பாத்திரத்தில் பால் விட்டுக் காய்ச்சவும். பால்  குறுகி வரும்போது (சேறு போன்ற பதம்) சோள மாவு கரைசலை சேர்க்கவும். பிறகு, தீயைக் குறைத்து... சர்க்கரை சேர்த்து நன்கு கிளறவும். சர்க்கரை கரைந்து இறுகி வரும்போது, ஏலக்காய்த்தூள் சேர்த்து, நெய் விட்டு அடிபிடிக்காது கிளறவும். உருட்டும் பதம் வந்ததும் இறக்கி... பாதாம் - பிஸ்தா துண்டுகள் சேர்த்துக் கலந்து வேறு பாத்திரத்துக்கு மாற்றவும். கையில் நெய் தடவிக்கொண்டு கலவையிலிருந்து சிறிது எடுத்து விருப்பமான வடிவம் கொடுக்கவும்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>மில்க் குலோப் ஜாமூன்</strong></u></span></span></p>
<p class="content"><span style="color: #0000ff"><strong>தேவையானவை:</strong></span> பால் - ஒரு லிட்டர், மைதா - 4 டீஸ்பூன், சர்க்கரை - 2 கப், ஏலக்காய்த்தூள் - அரை டீஸ்பூன், எண் ணெய் - தேவையான அளவு, ஆப்பசோடா - ஒரு சிட்டிகை.</p>
<p class="content"><span style="color: #0000ff"><strong>செய்முறை:  </strong></span>அடிகனமான கடாயில் பாலை விட்டு சுண்டக் காய்ச்சவும். பால் இறுகி, சர்க்கரை இல்லாத கோவா போல கிடைக்கும். ஆறியதும் இந்த கோவாவுடன் மைதா, ஆப்பசோடா, ஏலக்காய்த்தூள் கலந்து பிசைந்து, சிறுசிறு உருண்டைகளாக செய்யவும். கடாயில் எண்ணெய் விட்டு, சூடானதும் 4, 5, உருண்டைகளாக போட்டு, வெந்து வந்ததும் திருப்பிவிடவும். மீண்டும் பொன்னிறமாக வெந்ததும் எண்ணெயை வடித்து எடுக்கவும். ஊசியால் மெதுவாக குத்திவிடவும். இப்போது ஜாமூன் தயார்.</p>
<p style="text-align: center"><img alt="" align="middle" width="350" height="255" src="http://cdnw.vikatan.com/aval/2014/02/njrlmg/images/9.jpg"></p>
<p class="content">ஒரு பாத்திரத்தில் சர்க்கரையைப் போட்டு, அதில் தண்ணீர் விட்டு கொதிக்க விடவும். சர்க்கரை கரைந்து கொழகொழப்பான பதம் வந்ததும் இறக்கி, பொரித்து வைத்துள்ள ஜாமூன்களை போட்டு, 30 நிமிடம் ஊறவிட்டால்... குலாப் ஜாமூன் ரெடி.</p>
<hr>
<p style="text-align: center"><span style="color: #ff0000"><u><strong><span style="font-size: medium">டேட்ஸ் மில்க் ஷேக்</span></strong></u></span></p>
<p class="content"><span style="color: #0000ff"><strong>தேவையானவை: </strong></span>பால் - 300 மில்லி, பேரீச்சம்பழம் (விதை நீக்கியது) - 10, சர்க் கரை - 3 டீஸ்பூன்.</p>
<p style="text-align: center"><img alt="" align="middle" width="400" height="407" src="http://cdnw.vikatan.com/aval/2014/02/njrlmg/images/10.jpg"></p>
<p class="content"><span style="color: #0000ff"><strong>செய்முறை:  </strong></span>பாலை நன்கு காய்ச்சி, சர்க்கரை சேர்க்கவும். நன்கு கலந்து வந்ததும் எடுத்து ஆறவிடவும். பேரீச்சம் பழத்தை மிக்ஸியில் போட்டு, சிறிதளவு பால் விட்டு அரைத்து எடுக்கவும். அரைத்த விழுதை பால் கலவையில் சேர்த்துக் கலந்தால்... டேட்ஸ் மில்க் ஷேக் தயார்.</p>
<hr>
<p style="text-align: center"><span style="color: #ff0000"><u><strong><span style="font-size: medium">மில்க்  பிரெட் அல்வா</span></strong></u></span></p>
<p class="content"><span style="color: #0000ff"><strong>தேவையானவை: </strong></span>பால் - 500 மில்லி, பிரெட் - 5 ஸ்லைஸ், சர்க்கரை - 100 மில்லி, முந்திரித் துண்டுகள் (வறுத்தது) - 10, நெய் - 2 டேபிள்ஸ்பூன், ஏலக்காய்த்தூள் - கால் டீஸ்பூன்.</p>
<p style="text-align: center"><img alt="" align="middle" width="420" height="298" src="http://cdnw.vikatan.com/aval/2014/02/njrlmg/images/11.jpg"></p>
<p class="content"><span style="color: #0000ff"><strong>செய்முறை: </strong></span> பிரெட் துண்டுகளின் ஓரங்களை நீக்கிவிட்டு மிக்ஸியில் போட்டு தூளாக்கி எடுக்கவும். பாலை சுண்டக் காய்ச்சவும். பாதியாக குறுகி வந்ததும்... சர்க்கரை, பிரெட் தூள் போட்டு, நெய் விட்டு சுருள கிளறி எடுக்கவும். இதனுடன் ஏலக்காய்த்தூள், முந்திரி துண்டுகள் சேர்த்துக் கலக்கவும்.</p>
<p class="content">குறிப்பு: விருப்பப்பட்டால், சிறிதளவு ஃபுட் கலர் சேர்க்கலாம்.</p>
<hr>
<p style="text-align: center"><span style="color: #ff0000"><u><strong><span style="font-size: medium">மில்க்  ஆப்பிள் கீர்</span></strong></u></span></p>
<p class="content"><span style="color: #0000ff"><strong>தேவையானவை: </strong></span>பால் - 2 கப், ஆப்பிள் துண்டுகள் - ஒரு கப், சர்க்கரை - கால் கப், முந்திரித் துண்டுகள் - 2 டீஸ்பூன், நெய் - ஒரு டீஸ்பூன்.</p>
<p style="text-align: center"><img alt="" align="middle" width="400" height="452" src="http://cdnw.vikatan.com/aval/2014/02/njrlmg/images/12.jpg"></p>
<p class="content"><span style="color: #0000ff"><strong>செய்முறை:  </strong></span>ஆப்பிள் துண்டுகளை ஆவியில் வேக வைத்து எடுத்து, ஆறியதும் அரைக்கவும். பாலைக் காய்ச்சி... சர்க்கரை, அரைத்த ஆப்பிள் விழுது கலந்து, ஒரு கொதி வந்ததும் இறக்கவும். முந்திரித் துண்டு களை நெய்யில் பொன்னிற மாக வறுத்து சேர்த்து, பருகக் கொடுக்கவும்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>ஃபட்ஜ்</strong></u></span></span></p>
<p class="content"><span style="color: #0000ff"><strong>தேவையானவை:</strong></span> பால், மில்க் பவுடர், க்ரீம், கடலை மாவு - தலா அரை கப், சர்க்கரை - ஒன்றேகால் கப், பாதாம் - பிஸ்தா துண்டுகள் - 2 டீஸ்பூன், நெய் - அரை கப்.</p>
<p style="text-align: center"><img alt="" align="middle" width="400" height="347" src="http://cdnw.vikatan.com/aval/2014/02/njrlmg/images/13.jpg"></p>
<p class="content"><span style="color: #0000ff"><strong>செய்முறை: </strong></span> ஒரு பாத்திரத்தில் கடலை மாவைப் போட்டு, நெய் விட்டு கலந்து, கட்டி இல்லாது தேய்த்துப் பிசையவும். இதை 5 நிமிடம் ஊறவிடவும். பின்னர், பால் விட்டு கட்டி இல்லாது கலக்கவும். கடாயில் க்ரீம், மில்க் பவுடர் போட்டுக் கலந்து, அடுப்பை குறைவான தீயில் வைத்துக் கிளறவும். கெட்டியாக வெண்ணெய் போன்று வரும் நேரம், கடலை மாவு கலவையை சேர்த்து வாசனை வரும்வரை வறுத்து எடுத்து வைக்கவும்.  வேறு பாத்திரத்தில் சர்க்கரையை கம்பி பதத்தில் பாகு வைத்து, அதை கடலை மாவு கலவையில் விட்டுக் கிளறவும். கெட்டியானதும், நெய் தடவிய தட்டில் போட்டு, மேலே பாதாம் - பிஸ்தா துண்டுகள் தூவி லேசாக அழுத்திவிடவும். இது கதகதப்பான சூட்டில் இருக்கும்போது துண்டுகள் போட்டால்... அசத்தல் சுவையில் ஃபட்ஜ் ரெடி!</p>
<hr>
<p style="text-align: center"><span style="color: #ff0000"><u><strong><span style="font-size: medium">பரங்கிக்காய் பால் கூட்டு</span></strong></u></span></p>
<p class="content"><span style="color: #0000ff"><strong>தேவையானவை: </strong></span>பால் - ஒரு கப், தோல் சீவிய பரங்கிக்காய் துண்டுகள் - ஒரு கப், கடுகு - அரை டீஸ்பூன், உளுத்தம்பருப்பு - ஒரு டீஸ்பூன், காய்ந்த மிளகாய் - ஒன்று, பொடித்த வெல்லம் - அரை கப், நெய் - ஒரு டீஸ்பூன், உப்பு - ஒரு சிட்டிகை.</p>
<p style="text-align: center"><img alt="" align="middle" width="400" height="339" src="http://cdnw.vikatan.com/aval/2014/02/njrlmg/images/14.jpg"></p>
<p class="content"><span style="color: #0000ff"><strong>செய்முறை: </strong></span>பரங்கிக்காயில் பால் விட்டு குக்கரில் வேக வைத்து எடுத்து மசித்து, உப்பு சேர்த்துக் கலக்கவும். கடாயில் நெய் விட்டு, சூடானதும் காய்ந்த மிளகாய், கடுகு, உளுத்தம்பருப்பு தாளிக்கவும். இதில் பரங்கிக்காய் கலவையைப் போட்டுக் கலக்கவும். பிறகு, பொடித்த வெல்லம் போட்டு நன்கு கலக்கவும். இறுகி, கெட்டியானதும் இறக்கவும்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>பப்பாளி மில்க் கீர்</strong></u></span></span></p>
<p class="content"><span style="color: #0000ff"><strong>தேவையானவை: </strong></span>பப்பாளிபழத் துண்டுகள் (தோல் சீவவும்) - ஒரு கப், பால் - 2 கப், சர்க்கரை - கால் கப், சீவிய முந்திரி - பாதாம் - 2 டீஸ்பூன்.</p>
<p style="text-align: center"><img alt="" align="middle" width="400" height="303" src="http://cdnw.vikatan.com/aval/2014/02/njrlmg/images/15.jpg"></p>
<p class="content"><span style="color: #0000ff"><strong>செய்முறை:  </strong></span>பாலை நன்கு காய்ச்சி... சர்க்கரை சேர்த்துக் கலந்து, பால் ஒரு கொதி வந்ததும் தீயை நிறுத்திவிடவும். பப்பாளி பழத்துண்டுகளை மிக்ஸியில் அரைத்து, சூடான பாலில் கலக்கவும். அடுப்பை மிதமான தீயில் வைத்து, பப்பாளி - பால் கலவையை சூடாக்கி, ஒரு கொதி வந்ததும் இறக்கவும். இதனுடன் சீவிய முந்திரி - பாதாம் சேர்க்கவும். இதை சூடாகவோ, ஆறிய பின் ஃப்ரிட்ஜில் குளிர வைத்தோ பரிமாறலாம்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>சப்போட்டா மில்க்ஷேக்</strong></u></span></span></p>
<p class="content"><span style="color: #0000ff"><strong>தேவையானவை: </strong></span>பால் - 500 மில்லி, சப்போட்டா (பெரியது) - 3, சர்க்கரை - 5 டீஸ்பூன்.</p>
<p style="text-align: center"><img alt="" align="middle" width="400" height="347" src="http://cdnw.vikatan.com/aval/2014/02/njrlmg/images/16.jpg"></p>
<p class="content"><span style="color: #0000ff"><strong>செய்முறை: </strong></span> பாலை நன்கு காய்ச்சி, சர்க்கரையை சேர்க்கவும். சர்க்கரை கரைந்து ஒரு கொதி வந்ததும் இறக்கி, ஆறவிடவும். சப்போட்டா பழத்தின் மேல் தோல் மற்றும் உள்ளிருக்கும் விதையை நீக்கி... மிக்ஸியில் போட்டு 2 நிமிடம் ஓடவிடவும். ஒரு கிளாஸ் அளவு ஆறிய பால் விட்டு மூடி மீண்டும் மிக்ஸியை அரை நிமிடம் ஓடவிட்டு நிறுத்தவும். இந்தக் கலவையை, மீதமுள்ள பாலில் விட்டுக் கலக்கினால்... சப்போட்டா மில்க் ஷேக் தயார்.</p>
<p class="content">இதை அப்படியே சாப்பிடலாம். ஃப்ரிட்ஜில் குளிர வைத்தும் சாப்பிடலாம்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>மசாலா பால்</strong></u></span></span></p>
<p class="content"><span style="color: #0000ff"><strong>தேவையானவை:</strong></span> பால் - 500 மில்லி, சர்க்கரை - 50 கிராம், பாதாம், முந்திரி, பிஸ்தா - தலா 10, குங்குமப்பூ - 4 இதழ்கள், ஏலக்காய்த்தூள் - ஒரு சிட்டிகை.</p>
<p style="text-align: center"><img alt="" align="middle" width="450" height="290" src="http://cdnw.vikatan.com/aval/2014/02/njrlmg/images/17.jpg"></p>
<p class="content"><span style="color: #0000ff"><strong>செய்முறை:  </strong></span>பாதாம் பருப்பை வெந்நீரில் ஊறப் போட்டு, தோல் நீக்கவும். பாதாம், முந்திரி, பிஸ்தா... இவற்றை சிறிதளவு பால் விட்டு விழுதாக அரைத்துக் கொள்ளவும். பாலை சூடாக்கி, பொங்கி வந்ததும் அரைத்த விழுது, சர்க்கரை சேர்த்து 5 நிமிடம் கொதிக்கவிடவும். இதனுடன் ஏலக்காய்த்தூள், குங்குமப்பூ சேர்த்துக் கலந்து தீயை நிறுத்தி, ஒரு தட்டு போட்டு மூடி வைக்கவும். இந்த மசாலா பாலை மிதமான சூட்டுடன் பரிமாறலாம். நன்கு ஆற வைத்து, ஃப்ரிட்ஜில் குளிர வைத்தும் பரிமாறலாம்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>ரஸமலாய்</strong></u></span></span></p>
<p class="content"><span style="color: #0000ff"><strong>தேவையானவை: </strong></span> பால் - ஒரு லிட்டர், பனீர் - 100 கிராம், சர்க்கரை - முக்கால் கப், குங்குமப்பூ - 4 இதழ்கள், சீவிய பாதாம் - பிஸ்தா - 2 டீஸ்பூன், ஏலக்காய்த்தூள் - கால் டீஸ்பூன், மைதா - 2 டீஸ்பூன்.</p>
<p class="content"><span style="color: #0000ff"><strong>செய்முறை:  </strong></span>பாலை பாத்திரத்தில் விட்டு பாதியாகும் வரை காய்ச்சி... அரை கப் சர்க்கரை சேர்த்து ஒரு கொதி வந்ததும் இறக்கவும். பால் சூடாக இருக்கும்போதே ஏலக்காய்த்தூள், குங்குமப்பூ சேர்த்துக் கலக்கவும்.</p>
<p style="text-align: center"><img alt="" align="middle" width="400" height="337" src="http://cdnw.vikatan.com/aval/2014/02/njrlmg/images/18.jpg"></p>
<p class="content">பனீரை நன்கு உதிர்த்துக் கொள்ளவும். அதனுடன் மைதா கலந்து பிசைந்து,  சிறுசிறு உருண்டைகளாக செய்யவும்.</p>
<p class="content">குக்கரில் ஒரு கப் அளவு தண்ணீர் விட்டு, கால் கப் அளவு சர்க்கரை போட்டு கரையவிடவும். சர்க்கரைத் தண்ணீர் கொதிக்க ஆரம்பித்ததும் உருட்டி வைத்த உருண்டைகளை மெதுவாக போடவும். குக்கரை மூடி, 2 விசில் வந்த பிறகு இறக்கவும். பிரெஷர் போனதும் உருண்டைகளை எடுத்து லேசாக அழுத்தினால் தண்ணீர் வடியும். இந்த உருண்டைகளை காய்ச்சி வைத்திருக்கும் பால் கலவையில் சேர்த்து, சீவிய பாதாம் - பிஸ்தாவை மேலாக தூவினால்... ரஸமலாய் தயார்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>வெனிலா ஐஸ்க்ரீம்</strong></u></span></span></p>
<p class="content"><span style="color: #0000ff"><strong>தேவையானவை: </strong></span> பால் - ஒரு லிட்டர், வெனிலா எசன்ஸ் - அரை டீஸ்பூன், ஐஸ்க்ரீம் பவுடர் (அல்லது) சோள மாவு - 4 டீஸ்பூன், சர்க்கரை - 150 கிராம் (அல்லது விருப்பத்துக்கேற்ப).</p>
<p style="text-align: center"><img alt="" align="middle" width="400" height="327" src="http://cdnw.vikatan.com/aval/2014/02/njrlmg/images/19.jpg"></p>
<p class="content"><span style="color: #0000ff"><strong>செய்முறை:  </strong></span>பாலை சுடவைத்து, பொங்கி வரும்போது 100 மில்லி அளவு எடுத்து, ஆற வைத்து ஐஸ்க்ரீம் பவுடர் (அல்லது) சோள மாவு போட்டு கலக்கவும். அடுப்பை மிதமான தீயில் வைத்து மீதமுள்ள பால் பாதியளவு குறுகுமாறு நன்கு காய்ச்சி... சர்க்கரை சேர்த்துக் கலக்கவும். பிறகு ஐஸ்க்ரீம் பவுடர் - பால் கலவையை சேர்த்து, நன்கு கலக்கவும். ஒரு கொதி வந்ததும் தீயை நிறுத்திவிடவும். அப்படியே ஆறவிடவும். நன்கு ஆறியதும் மிக்ஸியில் போட்டு 10 நிமிடம் அடிக்கவும். அடித்த கலவையை அலுமினியம் பாத்திரத்தில் விட்டு, வெனிலா எசன்ஸ் கலந்து ஃப்ரீசரில் வைத்து குளிரவிடவும் (குளிர்சாதனப் பெட்டியில் உள்ள ஸ்விட்சை 'கூலிங் ஹை’யில் வைக்கவும்). 2 மணி நேரத்தில் கெட்டியாகிவிடும். பிறகு கப்பில் வைத்து, ஸ்பூன் போட்டு பரிமாறவும்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>பனாரஸ் அல்வா</strong></u></span></span></p>
<p class="content"><span style="color: #0000ff"><strong>தேவையானவை: </strong></span>பால் - ஒரு கப், பூசணிக்காய் துண்டுகள் (தோல் நீக்கியது) - ஒரு கப், சர்க்கரை - 2 கப், நெய் - கால் கப், பாதாம் - முந்திரி துண்டுகள் - 2 டீஸ்பூன், சர்க்கரை இல்லாத கோவா - அரை கப்.</p>
<p style="text-align: center"><img alt="" align="middle" width="400" height="234" src="http://cdnw.vikatan.com/aval/2014/02/njrlmg/images/20.jpg"></p>
<p class="content"><span style="color: #0000ff"><strong>செய்முறை: </strong></span>பூசணிக்காயில் பால் விட்டு, குக்கரில் வேக வைத்து, ஆறியதும் அரைத்து எடுக்கவும். அடிகனமான கடாயில் அரைத்த விழுது, சர்க்கரை சேர்த்துக் கிளறவும். சேர்ந்தாற்போல வரும் சமயம் கோவாவை உதிர்த்துப் போட்டுக் கிளறவும். இறுகி வரும்போது அடி பிடிக்காதவாறு நெய் விட்டுக் கிளறவும். அல்வா பதம் வந்ததும் கீழே இறக்கவும். கடாயில் கொஞ்சம் நெய் விட்டு... பாதாம், முந்திரி துண்டுகளை வறுத்து, அல்வாவில் சேர்த்துக் கலக்கவும்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>இளநீர் வழுக்கை  பால் பாயசம்</strong></u></span></span></p>
<p class="content"><span style="color: #0000ff"><strong>தேவையானவை: </strong></span> இளம் தேங்காய் (இளநீர் வழுக்கை) துண்டுகள் -  ஒரு கப், பால் - 500 மில்லி, சர்க்கரை - கால் கப், நெய் - ஒரு டீஸ்பூன், முந்திரித் துண்டுகள் - 10.</p>
<p style="text-align: center"><img alt="" align="middle" width="400" height="298" src="http://cdnw.vikatan.com/aval/2014/02/njrlmg/images/21.jpg"></p>
<p class="content"><span style="color: #0000ff"><strong>செய்முறை: </strong></span> இளம் தேங்காயை அரைத்து விழுதாக்கவும். பாலைக் காய்ச்சி... சர்க்கரையை சேர்க்கவும். சர்க்கரை கரைந்ததும் அரைத்த விழுதை சேர்த்துக் கலக்கி... ஒரு கொதி வந்ததும் தீயை நிறுத்திவிடவும். கடாயில் நெய் விட்டு, சூடானதும் முந்திரித் துண்டுகளை பொன்னிற மாக வறுத்து, பாயசத்தில் கலக்கவும்.</p>
<p class="content">இளநீர் வழுக்கைக்குப் பதில் நுங்கு, மாம்பழம் சேர்த்தும் தயாரிக்கலாம்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>பால் போளி</strong></u></span></span></p>
<p class="content"><span style="color: #0000ff"><strong>தேவையானவை: </strong></span> பால் - ஒரு லிட்டர், மைதாவில் செய்த பூரி - 10, ஏலக்காய்த்தூள் - கால் டீஸ்பூன், குங்குமப்பூ - 4 இதழ், சர்க்கரை - அரை கப்.</p>
<p style="text-align: center"><img alt="" align="middle" width="420" height="244" src="http://cdnw.vikatan.com/aval/2014/02/njrlmg/images/22.jpg"></p>
<p class="content"><span style="color: #0000ff"><strong>செய்முறை: </strong></span>பாலை அடுப்பில் வைத்து பாதியாகக் குறுகும் வரை காய்ச்சி... சர்க்கரை சேர்த்துக் கிளறவும். சர்க்கரை கரைந்து ஒரு கொதி வந்ததும் தீயை நிறுத்திவிடவும். ஏலக்காய்த்தூள், குங்குமப்பூ போட்டு கலந்து கொள்ளவும். உடனே மைதா பூரியை சூடான பாலில் போடவும். ஒரு நிமிடம் கழித்து மேலும், கீழும் கலந்துவிடவும். 10 நிமிடம் கழித்து பரிமாறவும்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>பனீர் மில்க் கீர்</strong></u></span></span></p>
<p class="content"><span style="color: #0000ff"><strong>தேவையானவை: </strong></span> பால் - இரண்டரை கப், பனீர் தூள் - ஒன்றரை கப், சர்க்கரை - கால் கப், சோள மாவு - ஒரு டேபிள்ஸ்பூன், பாதாம் துண்டுகள் - 4 டீஸ்பூன்.</p>
<p style="text-align: center"><img alt="" align="middle" width="400" height="228" src="http://cdnw.vikatan.com/aval/2014/02/njrlmg/images/23.jpg"></p>
<p class="content"><span style="color: #0000ff"><strong>செய்முறை: </strong></span>சிறிதளவு பாலை காய்ச்சி ஆற வைத்து, இதனுடன் சோள மாவை சேர்த்துக் கரைத்துக் கொள்ளவும். மீதமுள்ள பாலைக் காய்ச்சி, அடுப்பை குறைவான தீயில் வைத்து, சோள மாவு கலவையை விட்டு இடைவிடாது கிளறவும். பால் பொங்கி வரும் நேரம் சர்க்கரை, பனீர் தூளை சேர்த்துக் கலக்கவும். 3 நிமிடத்துக்குப் பிறகு இறக்கவும். நன்கு ஆறியதும் ஃப்ரிட்ஜில் குளிர வைத்து, மேலே பாதாம் துண்டுகள் தூவி பரிமாறவும்.</p>
<hr>
<p style="text-align: center"><span style="color: #ff0000"><u><span style="font-size: medium"><strong>பாஸந்தி</strong></span></u></span></p>
<p class="content"><span style="color: #0000ff"><strong>தேவையானவை: </strong></span>பால் - ஒரு லிட்டர், சர்க்கரை - 150 கிராம், பாதாம் - முந்திரி துண்டுகள் - 2 டீஸ்பூன், சோள மாவு - 2 டீஸ்பூன், ஏலக்காய்த்தூள் - கால் டீஸ்பூன்.</p>
<p style="text-align: center"><img alt="" align="middle" width="400" height="314" src="http://cdnw.vikatan.com/aval/2014/02/njrlmg/images/24.jpg"></p>
<p class="content"><span style="color: #0000ff"><strong>செய்முறை: </strong></span> பாலை அடிகன மான பாத்திரத்தில் காய்ச்சவும். பால் குறுகி முக்கால் பாகமாக வந்ததும் சர்க்கரை சேர்த்துக் கலக்கி, கொதிக்கவிடவும். பால் பாதியாக குறுகியதும், சோள மாவை கொஞ்சம் தண்ணீர் விட்டு கரைத்து பால் கலவையில் விட்டு கலந்து கொள்ளவும். ஒரு கொதி வந்ததும் இறக்கவும். பால் பாத்திரத்தின் ஓரத்தில் படிந்துள்ள ஆடைகளையும் சேர்த்துக் கலக்கவும். இதனுடன் ஏலக்காய்தூள் சேர்த்துக் கலந்து... பாதாம் - முந்திரி துண்டுகள் தூவி, குளிர வைத்து பரிமாறவும்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>மில்க் கேக்</strong></u></span></span></p>
<p class="content"><span style="color: #0000ff"><strong>தேவையானவை: </strong></span>பால் - ஒரு லிட்டர், எலுமிச்சைச் சாறு - 3 டீஸ்பூன், ஏலக்காய்த்தூள் - கால் டீஸ்பூன், வெண்ணெய் - 2 டேபிள்ஸ்பூன், பிஸ்தா பருப்பு துண்டுகள் - 2 டேபிள்ஸ்பூன், சர்க்கரை - அரை கப்.</p>
<p style="text-align: center"><img alt="" align="middle" width="400" height="163" src="http://cdnw.vikatan.com/aval/2014/02/njrlmg/images/25.jpg"></p>
<p class="content"><span style="color: #0000ff"><strong>செய்முறை: </strong></span>முதலில் பாலை காய்ச்சவும். 3-ல் இரண்டு பாகமாக குறுகியதும், எலுமிச்சைச் சாறு விட்டு கலக்கவும். பால் திரிந்து தண்ணீர் பிரிந்து வரும். தண்ணீரை வடிகட்டி எடுத்துவிடவும். இதுதான் பனீர். இந்த பனீரை கடாயில் போடவும். சர்க்கரை சேர்த்துக் கிளறவும். சேர்ந்து வரும்போது, வெண்ணெயைப் போட்டு அடிபிடிக்காது கிளறவும். கெட்டியாக வரும்போது ஏலக்காய்த்தூள், பிஸ்தா பருப்பு தூவிக் கலந்து, நெய் தடவிய தட்டில் பரவலாக போட்டு தட்டவும். ஆறியதும் துண்டுகள் போடவும்.</p>
<p style="text-align: center"><span style="color: #ff0000"><u><span style="font-size: medium"><strong>மில்க்  ஃப்ரூட்ஸ் வெற்றிலை தட்டு</strong></span></u></span></p>
<p class="content"><span style="color: #0000ff"><strong>தேவையானவை: </strong></span>பால் - ஒரு லிட்டர், பாதாம் - 100 கிராம், சத்து மாவு - 4 டீஸ்பூன், சர்க்கரை - ஒன்றரை கப், மஞ்சள், பச்சை, கோகோ நிற ஃபுட் கலர் - சிறிதளவு, நெய் - 4 டீஸ்பூன்.</p>
<p style="text-align: center"><img alt="" align="middle" width="400" height="237" src="http://cdnw.vikatan.com/aval/2014/02/njrlmg/images/26.jpg"></p>
<p class="content"><span style="color: #0000ff"><strong>செய்முறை: </strong></span>பாதாம் பருப்பை வெந்நீரில் ஊற வைத்து, தோல் நீக்கி அரைத்து எடுக்கவும். பாலைக் காய்ச்சவும். பாதியாகக் குறுகி வந்ததும் சர்க்கரை, பாதாம் விழுது சேர்த்து, சத்துமாவு தூவி கலக்கவும். இறுகி வரும் சமயம் அடிபிடிக்காதவாறு நெய் விட்டுக் கிளறவும். உருட்டும் பதம் வந்ததும் கீழே இறக்கி மூன்று பாகமாக பிரிக்கவும். ஒன்றில் மஞ்சள் கலர், மற்றொன்றில் பச்சை கலர்,  மூன்றாவதில் கோகோ கலர் சேர்த்துக் கலக்கவும் கையில் நெய் தடவிக் கொண்டு, கலவை மிதமான சூட்டில் இருக்கும்போது சிறிது எடுத்து உருட்டி மஞ்சள் கலரில் வாழைப்பழ வடிவம் கொடுக்கவும். 4 பழம் சேர்த்து ஓட்டவும் (சூட்டில் ஒட்டிக் கொள்ளும்). பச்சை கலரில் வெற்றிலை செய்யவும். கோகோ கலரில் பாக்கு வடிவம் கொடுக்கவும். நன்கு ஆறியதும் தட்டில் எடுத்து வைத்து அலங்கரிக்கவும்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>பால் கொழுக்கட்டை</strong></u></span></span></p>
<p class="content"><span style="color: #0000ff"><strong>தேவையானவை:</strong></span> பால் - 750 மில்லி, பதப்படுத்திய பச்சரிசி மாவு (அரிசியை ஊற வைத்து, களைந்து, நிழலில் உலர்த்தி மெஷினில் கொடுத்து அரைத்த மாவு) - அரை கப், பொடித்த வெல்லம் - அரை கப், நெய் - ஒரு டீஸ்பூன், ஏலக்காய்த்தூள் - கால் டீஸ்பூன், தேங்காய் துருவல் - 2 டீஸ்பூன், உப்பு - ஒரு சிட்டிகை.</p>
<p style="text-align: center"><img alt="" align="middle" width="400" height="269" src="http://cdnw.vikatan.com/aval/2014/02/njrlmg/images/27.jpg"></p>
<p class="content"><span style="color: #0000ff"><strong>செய்முறை: </strong></span>வெல்லத்தை சிறிதளவு நீரில் கரைத்து, வடிகட்டி எடுக்கவும். பச்சரிசி மாவில் உப்பு கலந்து, சிறிதளவு சுடுநீர் சேர்த்து கெட்டியாகப் பிசையவும். மாவு ஆறியதும், கையில் நெய் தடவிக் கொண்டு, மாவை சிறு சிறு உருண்டைகளாக உருட்டி, ஆவியில் வேக வைத்து எடுக்கவும். பாலை சுண்டக் காய்ச்சவும். 3-ல் இரண்டு பாகமாக வந்ததும், வெல்லக் கரைசலை சேர்த்துக் கொதிக்கவிடவும். கொதித்து வரும்போது ஆவியில் வேக வைத்த உருண்டைகளை மெதுவாக போடவும். மீண்டும் ஒரு கொதி வந்ததும் தீயை நிறுத்திவிடவும். பிறகு, ஏலக்காய்த்தூள் சேர்த்துக் கலக்கவும். தேங்காய் துருவல் தூவி அழகுபடுத்தவும்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>சாக்லேட் மில்க் பர்ஃபி</strong></u></span></span></p>
<p class="content"><span style="color: #0000ff"><strong>தேவையானவை: </strong></span>கண்டென்ஸ்டு மில்க் (மில்க்மெய்ட்) - ஒரு டின், நெய் - 2 டேபிள்ஸ்பூன், கோகோ பவுடர் - ஒரு டீஸ்பூன், சர்க்கரை - அரை கப்புக்கு கொஞ்சம் குறைவாக.</p>
<p style="text-align: center"><img alt="" align="middle" width="450" height="240" src="http://cdnw.vikatan.com/aval/2014/02/njrlmg/images/28.jpg"></p>
<p class="content"><span style="color: #0000ff"><strong>செய்முறை: </strong></span>கடாயில் நெய் விட்டு உருகியதும், கண்டென்ஸ்டு மில்க் சேர்க்கவும் (தீ குறைவாக இருக்கட்டும்). இதில் சர்க்கரை சேர்த்து கலக்கவும். எல்லாம் சேர்ந்து இறுகிவரும் நேரம் கோகோ பவுடரை சேர்த்துக் கலக்கவும். கெட்டியாக வரும்போது நெய் தடவிய தட்டில் பரவலாக விடவும். ஆறியதும் துண்டுகள் போடவும். சதுரமாக துண்டு போடலாம். நீள வாட்டில் (ஓவல் ஷேப்பில்) உருட்டலாம். அல்லது சாக்லெட் பேப்பரில் ஒரு நீளமான துண்டு வைத்துச் சுற்றலாம்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>கஸ்டர்டு மில்க் ஃப்ரூட்</strong></u></span></span></p>
<p class="content"><span style="color: #0000ff"><strong>தேவையானவை: </strong></span> பால் - அரை லிட்டர், கஸ்டர்டு பவுடர் - 4 டீஸ்பூன், சர்க்கரை - அரை கப், பழ துண்டுகள் (ஆப்பிள், வாழை, ஆரஞ்சு, கிரேப்ஸ்) - ஒரு கப்.</p>
<p style="text-align: center"><img alt="" align="middle" width="400" height="315" src="http://cdnw.vikatan.com/aval/2014/02/njrlmg/images/29.jpg"></p>
<p class="content"><span style="color: #0000ff"><strong>செய்முறை: </strong></span>100 மில்லி அளவு பாலில் கஸ்டர்டு பவுடரை கரைத்துக் கொள்ளவும். மீதமுள்ள பாலை நன்கு காய்ச்சி... சர்க்கரையை சேர்த்துக் கலக்கவும். பால் பாதியாக வற்றியதும் கஸ்டர்டு கலந்த பாலை விட்டு, தீயை குறைவாக வைத்து 5 நிமிடம் கைவிடாது கிளறி, நன்கு கலந்து வந்ததும் இறக்கி, ஆறவிடவும். பிறகு பழத்துண்டுகளை அதில் கலக்கவும். அப்படியே ஃப்ரிட்ஜில் குளிர வைக்கவும். தேவையானபோது எடுத்து பரிமாறலாம்.</p>
<hr>
<p style="text-align: center"><span style="font-size: medium"><span style="color: #ff0000"><u><strong>திரட்டுப் பால்</strong></u></span></span></p>
<p class="content"><span style="color: #0000ff"><strong>தேவையானவை: </strong></span> பால் - ஒரு லிட்டர், வெல்லம் - 100 கிராம்.</p>
<p style="text-align: center"><img alt="" align="middle" width="420" height="265" src="http://cdnw.vikatan.com/aval/2014/02/njrlmg/images/30.jpg"></p>
<p class="content"><span style="color: #0000ff"><strong>செய்முறை: </strong></span> பாலை அடிகனமான கடாயில் ஊற்றிக் காய்ச்சவும். பால் குறுகி முக்கால் பாகமாக வந்ததும் வெல்லம் சேர்த்து, அடுப்பை மிதமான தீயில் வைத்துக் கிளறவும். பாலும் வெல்லமும் கரைந்து சேர்ந்து, கெட்டியாக வந்ததும் இறக்கவும். நன்கு ஆறியதும் எடுத்து டப்பாவில் வைக்கவும். ஆறியதும் உதிரியாக வரும். நீண்ட நாள் கெடாது.</p>
<p style="text-align: right"><span style="color: #0000ff"><strong>தொகுப்பு: பத்மினி  </strong></span></p>
<p style="text-align: right"><span style="color: #0000ff"><strong>படங்கள்: எம்.உசேன்  </strong></span></p>
<p style="text-align: right"><span style="color: #0000ff"><strong>ஃபுட் டெகரேஷன்: 'செஃப்’ ரஜினி</strong></span></p>
<hr>
<p style="text-align: center"><span style="font-size: medium"><span style="color: #ff0000"><u><strong>ஆச்சி கிச்சன் ராணி</strong></u></span></span></p>
<p class="content"><span style="color: #ff0000"><span style="font-size: medium"><strong><u>கேரட் ரிசோல்ஸ்</u></strong></span></span></p>
<p class="content"><span style="color: #0000ff"><strong>தேவையானவை: </strong></span>அரிசி சாதம் - ஒரு கப், கேரட் - 200 கிராம், வெங்காயம் - ஒன்று, குடமிளகாய் - 2, மிளகாய்த்தூள் - ஒரு டீஸ்பூன், ஆச்சி கரம் மசாலா தூள் - அரை டீஸ்பூன், பிரெட் தூள்- கால் கப், மக்காச் சோள மாவு - 2 டேபிள்ஸ்பூன், அரிசி மாவு - 3 டேபிள் ஸ்பூன், மைதா - 2 டேபிள்ஸ்பூன், தண்ணீர் - 4 டேபிள் ஸ்பூன், எண்ணெய், உப்பு - தேவையான அளவு.</p>
<p class="content"><span style="color: #0000ff"><strong>செய்முறை: </strong></span>அரிசி மாவு, மைதா, ஒரு டேபிள்ஸ்பூன் மக்காச்சோள மாவு ஆகியவற்றுடன் தண்ணீர் சேர்த்துக் குழைத்து வைக்கவும். சாதத்தை நன்றாகப் பிசையவும். கேரட்டை முழுதாக ஆவியில் வேக வைத்து மசித்துக் கொள்ளவும். வெங்காயம், குடமிளகாயை மிகப் பொடி யாக நறுக்கவும்.</p>
<p class="content">வாணலியில் சிறிதளவு எண்ணெய் விட்டு சூடாக்கி... வெங்காயம், குடமிளகாயை சில நிமிடங்கள் வதக்கவும். சாதத்துடன் வெங்காயம், குடமிளகாய், மசித்த கேரட், மிளகாய்த்தூள், ஒரு டேபிள்ஸ்பூன் மக்காச் சோள மாவு, ஆச்சி கரம் மசாலா தூள், பாதி பிரெட் தூள், உப்பு ஆகியவற்றை சேர்த்து, சப்பாத்தி மாவு போல பிசையவும். மீதியுள்ள பிரெட் தூளை தனியே எடுத்து வைக்கவும்.</p>
<p style="text-align: center"><img alt="" align="middle" width="400" height="210" src="http://cdnw.vikatan.com/aval/2014/02/njrlmg/images/p129.jpg"></p>
<p class="content">பிசைந்த மாவை உருண்டைகளாக உருட்டி, பிரெட் தூளில் புரட்டி, குழைத்து வைத்த மாவு கலவையில் முக்கி எடுத்து, மற்றொரு முறை பிரெட் தூளில் புரட்டி எடுக்கவும். உருண்டை களை ஒரு தட்டில் அடுக்கி ஃப்ரிட்ஜில் வைத்து, ஒரு மணி நேரத்துக்குப் பிறகு வெளியே எடுத்து வைக்கவும். பிறகு, சூடான எண்ணெயில் பொரித்து எடுக்கவும். தக்காளி சாஸுடன் பரிமாறவும்.</p>
<p class="content">சாதம் சாப்பிட மறுக்கும் மழலைச் செல்வங்களுக்கு அருமையான டிஷ் இது!</p>
<p style="text-align: right"><span style="color: #ff0000"><strong>- ம.காயத்ரி அன்னபூரணி, ஈரோடு</strong></span></p>
<p style="text-align: right"><span style="color: #000000"><strong>படம்:</strong></span><span style="color: #ff0000"><strong> ஜெ.வேங்கடராஜ்</strong></span></p>
<p style="text-align: center"><span style="color: #ff0000"><strong><img alt="" align="middle" width="600" height="422" src="http://cdnw.vikatan.com/aval/2014/02/njrlmg/images/p130.jpg"></strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இன்றைய சமையல்! - 8 </div>
<div class="subtitle1">'செஃப்’ தாமு, படங்கள்: ச.இரா.ஸ்ரீதர், தே.தீட்ஷித்</div>
<div class="subtitle2"></div>
<div class="content" style="border-top:1px solid #DDD;">
<p class="content"><img align="right" width="100" height="136" alt="" src="http://cdnw.vikatan.com/aval/2014/02/njrlmg/images/p14a.jpg"> <span style="color: #ff0000"><strong>''ஒ</strong></span>வ்வொரு நாளும் படுக்கைக்கு செல்லும் முன்பு... 'நாளைக்கு என்ன சமைக்கலாம்' என்று முடிவெடுப்பதற்குள் போதும்போதும் என்றாகிவிடும் உங்களுக்கு. இந்தத் திண்டாட்டத்துக்கு, 'இன்றைய சமையல்' தொடர் மூலமாக வாரத்தின் ஏழு நாளும் சமைப்பதற்கான குறிப்புகளைத் தந்து முற்றுப்புள்ளி வைத்துவிட்டதாகவே நினைக்கிறேன். இனி, என்னுடைய ஸ்பெஷல் மற்று ஹெல்தி ரெசிபிகளை உங்களோடு தொடர்ந்து பகிர்ந்துகொள்ளப் போகிறேன்'' என்ற 'செஃப்' தாமு, சிரித்தபடியே ரெசிபியைச் சொல்ல... வழக்கம்போல் குறிப்பெடுத்துக் கொண்ட இல்லத்தரசி அஞ்சனா ராவ், அதை உங்களுக்காக இங்கே செய்து காட்டுகிறார்.</p>
<p class="content"><span style="color: #ff0000"><u><strong>பனீர்  பழமிளகாய் தொக்கு</strong></u></span></p>
<p class="content"><span style="color: #0000ff">தேவையானவை:</span> பனீர் 200 கிராம், பழமிளகாய் (பச்சை மிளகாயை, பழமாகவே கடைகளில் விற்கிறார்கள்) - 50 கிராம், தனியாத்தூள் 2 டீஸ்பூன், தேங்காய்ப் பால் அரை கப்,  சோம்பு - அரை டீஸ்பூன், கறிவேப்பிலை - ஒரு ஆர்க்கு, இஞ்சி - பூண்டு விழுது - அரை டீஸ்பூன், நறுக்கிய சின்ன வெங்காயம் - ஒரு கைப்பிடி அளவு, எண்ணெய் - அரை குழிக்கரண்டி, உப்பு - தேவையான அளவு.</p>
<p style="text-align: center"><img align="middle" width="450" height="389" alt="" src="http://cdnw.vikatan.com/aval/2014/02/njrlmg/images/p14.jpg"></p>
<p class="content"><span style="color: #0000ff"><strong>செய்முறை: </strong></span>பனீரை வாங்கி வந்தவுடன் உங்களுக்குப் பிடித்த வடிவத்தில் நறுக்கி, சுடுநீரில் ஐந்து நிமிடம் போட்டு, தனியாக ஒரு தட்டில் எடுத்து வையுங்கள். கடாயில் எண்ணெய் ஊற்றி சோம்பு, கறிவேப்பிலை போட்டு தாளித்து, நறுக்கிய சின்ன வெங்காயத்தைச் சேர்த்து வதக்குங்கள். வெங்காயம் பிரவுன் நிறத்துக்கு வந்ததும், நீளமாக நறுக்கிய பழமிளகாய்களைப் போட்டு வதக்கவும். அடுத்ததாக‌ இஞ்சி - பூண்டு விழுது, தனியாத்தூள் என ஒவ்வொன் றாக போட்டு வதக்கி, அடுப்பை 'சிம்’மில் வைத்து விடுங்கள். இனி, பனீரை போட்டு வதக்கி, தேங்காய்ப் பால் ஊற்றி, உப்பு சேர்த்துவேகவிடுங்கள். இந்த கிரேவி, திக்காக தொக்கு பதத்துக்கு வந்தவுடன் இறக்கிவிடுங்கள். இதை சப் பாத்தி, தோசை என எல்லாவற்றுக்கும் சைட் டிஷ்ஷாக தொட்டுச் சாப்பிடலாம்.</p>
<p class="content">இது என்னுடைய ஸ்பெஷல் ரெசிபி. நானே கிரியேட்டிவாக கண்டு பிடித்ததும்கூட!</p>
<p style="text-align: right"><span style="color: #ff0000"><strong>கமகமக்கும்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆச்சி மசாலா வழங்கும் வாசகிகள் கைமணம்</div>
<div class="subtitle1">சாக்கோ சேவை... சூப்பர்  டேஸ்ட்! </div>
<div class="subtitle2">படங்கள்: பொன்.காசிராஜன்</div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"><span style="color: #ff00ff">ஒவ்வொன்றுக்கும் பரிசு: <img id="rupee_symbol" width="7" height="10" alt="" src="http://cdnw.vikatan.com/images/rupee_symbol.png">  200</span></p>
<p class="content"><span style="color: #ff0000"><strong>வா</strong></span>சகிகளின் குறிப்புகளைத் தேர்ந்தெடுத்து, சமைத்து வழங்கியிருப்பவர் 'சுவையரசி’ சாந்தி விஜயகிருஷ்ணன்</p>
<p class="content"><span style="color: #ff0000"><u><strong>சாக்கோ சேவை</strong></u></span><span style="color: #ff0000"><strong> </strong></span></p>
<p class="content"><span style="color: #0000ff">தேவையானவை :</span> ரெடிமேட் ரைஸ் சேவை - ஒரு கப், கோகோ பவுடர் - 5 டீஸ்பூன், கண்டன்ஸ்டு மில்க் - ஒரு கப், ஏலக்காய்த்தூள் - அரை டீஸ்பூன், தேங்காய் துருவல் - 2 டீஸ்பூன்.</p>
<p class="content"><span style="color: #0000ff"><strong>செய்முறை: </strong></span>ரைஸ் சேவையை வெந்நீரில் போட்டு எடுத்து வடியவிடவும். தேங்காய் துருவலை வெறும் வாணலியில் பொன் நிறமாக வறுக்கவும். கண்டன்ஸ்டு மில்க் உடன் ஏலக்காய்த்தூள், கோகோ பவுடர், வெந்த ரைஸ் சேவை சேர்த்து நன்றாக கலந்து, ஃப்ரிட்ஜில் குளிர வைக்கவும். பரிமாறும்போது வறுத்த தேங்காய் துருவல் மேலே தூவி பரிமாறவும்.</p>
<p style="text-align: right"><span style="color: #ff00ff"><strong>- ஸ்ருதி, திருச்சி </strong></span></p>
<p style="text-align: center"><span style="color: #ff00ff"><strong><img align="middle" width="600" height="277" alt="" src="http://cdnw.vikatan.com/aval/2014/02/njrlmg/images/p74.jpg"></strong></span></p>
<p class="content"><span style="color: #ff0000"><strong><u>ஆல்வள்ளி கோஃப்தா கிரேவி </u></strong></span></p>
<p class="content"><span style="color: #0000ff">தேவையானவை - </span>கோப்தா செய்ய: ஆல்வள்ளி (மரவள்ளிக் கிழங்கு) - கால் கிலோ (வேக வைக்கவும்), நறுக்கிய இஞ்சி - ஒரு டீஸ்பூன், நறுக்கிய பூண்டு,  பச்சை மிளகாய் - தலா 2 டீஸ்பூன், நறுக்கிய வெங்காயம் - ஒரு கப், மிளகாய்த்தூள் - ஒரு டீஸ்பூன், கரம் மசாலாத்தூள் - அரை டீஸ்பூன், கொத்தமல்லித்தழை - சிறிதளவு, ரஸ்க் தூள் - ஒன்றரை கப், எண்ணெய், உப்பு - தேவைக்கேற்ப.</p>
<p class="content"><span style="color: #0000ff"><strong>பஜ்ஜி மாவு பதத்தில் கரைக்க: </strong></span>மைதா, சோள மாவு - தலா 2 டீஸ்பூன்.</p>
<p class="content"><span style="color: #0000ff"><strong>கிரேவி செய்ய: </strong></span>வெங்காய விழுது - 4 டீஸ்பூன், தக்காளி விழுது - ஒரு டீஸ்பூன், நறுக்கிய குடமிளகாய் - அரை கப், சீரகத்தூள் - ஒரு டீஸ்பூன், ஏதாவது ஊறுகாயில் உள்ள தொக்கு மட்டும் - ஒரு கரண்டி, தயிர் - 3 டீஸ்பூன், கொத்தமல்லித் தழை - சிறிதளவு, எண்ணெய், உப்பு - தேவைக்கேற்ப.</p>
<p class="content"><span style="color: #0000ff"><strong>தாளிக்க: </strong></span>கடுகு - ஒரு டீஸ்பூன், பிரிஞ்சி இலை - ஒன்று.</p>
<p class="content"><span style="color: #0000ff"><strong>செய்முறை: </strong></span>வேக வைத்த மரவள்ளிக் கிழங்கை மசித்து, கோஃப்தா செய்வதற்குரிய பொருட்களை அதனுடன் கலந்து பிசைந்து உருண்டைகளாக செய்யவும். மைதா, சோள மாவு, உப்பு மூன்றையும் சேர்த்து பஜ்ஜி மாவு பதத்தில் கரைத்து, அதில் செய்துவைத்த உருண்டைகளை நனைத்து, எண்ணெயில் பொரிக்கவும்.</p>
<p class="content">வாணலியில் எண்ணெய் விட்டு கடுகு, பிரிஞ்சி இலை தாளித்து... உப்பு, வெங்காய விழுது, தக்காளி விழுது போட்டு வதக்கி... குடமிளகாய். சீரகத்தூள், ஊறுகாய் தொக்கு சேர்த்து நன்கு வதக்கி, தயிர் விட்டு, கொத்தமல்லி தழை சேர்த்துக் கிளறவும். பொரித்த கோஃப்தா உருண்டைகளை மெதுவாக போட்டு ஒரு கொதி வந்ததும் இறக்கினால்... சூப்பர் சுவையில் ஆல்வள்ளி கோஃப்தா கிரேவி ரெடி.</p>
<p style="text-align: right"><span style="color: #ff00ff"><strong>- செ.கலைவாணி, மேட்டூர் அணை </strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">டிப்ஸ்... டிப்ஸ்...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img alt="" align="right" width="600" height="981" src="http://cdnw.vikatan.com/aval/2014/02/njrlmg/images/p89.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கோலங்கள்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="973" alt="" src="http://cdnw.vikatan.com/aval/2014/02/njrlmg/images/p88.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">குட்டீஸ் குறும்பு! </div>
<div class="subtitle1"></div>
<div class="content" style="border-top:1px solid #DDD;">
<p style="text-align: right"><span style="color: #ff0000"><strong>ஒவ்வொன்றுக்கும் பரிசு: <img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png"> 200 </strong></span></p>
<p class="content"> <span style="color: #0000ff"><strong><u>'இந்தக் கண்... அந்தக் கண்!’ </u></strong></span></p>
<p class="content">எங்கள் உறவினர் வீட்டுக்குச் சென்றிருந்தோம். அந்தநேரம் பார்த்து, அவர்களுக்குத் தெரிந்தவர் ஒருவர் இறந்துவிடவே, 'விசாரித்து வருகிறேன்' என்று கிளம்பிப் போனார்கள் அந்த வீட்டம்மணியும் மற்றவர்களும். அவருடைய மூன்று வயது சுட்டி ப்ரீத்தி தூங்கிக் கொண்டிருந்ததால், வீட்டிலேயே விட்டுச் சென்றனர். திரும்பி வந்தவுடன் ப்ரீத்தியின் அம்மா, ''இவ்வளவு நேரம் என்னம்மா செஞ்சுட்டிருந்தே?'' என்று கேட்டவுடன், தன் பிஞ்சு விரலால் வலது கண்ணைத் தொட்டு ''இந்தக் கண் 'அம்மா வருவாங்களா?’னு பாத்துச்சு'' என்றும், இடது கண்ணைத் தொட்டு ''இந்தக் கண் 'அப்பா வருவாங்களா?’னு பாத்துச்சு'' என்று கூறியவுடன், அவளின் அழகான பேச்சைக் கேட்டு அனைவரும் ஆனந்தத்தில் ஆழ்ந்தோம்.</p>
<p style="text-align: right"><span style="color: #ff0000">- வெ.தாரகை, கும்பகோணம் </span></p>
<p class="content"><span style="color: #0000ff"><u><strong>'ஜுராசிக்’ ஜோக்! </strong></u></span></p>
<p class="content">டி.வி-யில் 'அன்னை ஓர் ஆலயம்’ படம் ஓடிக் கொண்டிருந்தது. அதைப் பார்த்துக் கொண்டிருந்த இரண்டரை வயது பேத்தி மஹதி, ''பாட்டி! எனக்கு இப்பவே குட்டி யானை வேணும்'' என்று ஒரே அழுகை. நாங்கள் செய்வதறியாது 'திருதிரு’வென விழித்தோம். அப்போது, அவளுக்கு மூத்தவளான இன்னொரு பேத்தி பாரதி, ''நல்லவேளை, இன்னிக்கு டி.வி-யில 'அன்னை ஓர் ஆலயம்’ போட்டாங்க... 'ஜுராசிக் பார்க்’ போட்டிருந்தா, 'குட்டி டைனஸோர்’  கேட்டிருப்பா!'' என்று கமென்ட் அடித்ததும், வீடே சிரிப்பால் அதிர்ந்தது!</p>
<p style="text-align: right"><span style="color: #ff0000"><strong>- ஆர்.ராஜலட்சுமி, வில்லிவாக்கம் </strong></span></p>
<p style="text-align: center"><span style="color: #ff0000"><strong><img align="middle" width="500" height="269" alt="" src="http://cdnw.vikatan.com/aval/2014/02/njrlmg/images/p41.jpg"></strong></span></p>
<p class="content"><span style="color: #0000ff"><u><strong>'மிரட்டாதே டாடி..!’ </strong></u></span></p>
<p class="content">ஐந்து வயது மகள், ஏதோ குறும்பு செய்ததற்கு என் கணவர் மிரட்டினார். சிறிதுநேரம் கழித்து அவள் என்னிடம் வந்து, ''அம்மா, இனிமே என்னை மிரட்ட வேண்டாம்னு அப்பாகிட்ட சொல்லும்மா!'' என்றாள். ''ஏண்டா கண்ணு... பயமா இருக்கா?'' என்று கேட்டேன். அதற்கு அவள், ''இல்லம்மா... அப்பா மிரட்டினா, பயமே வரமாட்டேங்குது. ரொம்ப காமெடியா இருக்கு. அதனாலதான் சொன்னேன்'' என்றாளே பார்க்கலாம்!</p>
<p style="text-align: right"><span style="color: #ff0000">- ஏ.சந்திரமுகி, அவ்வையார்பாளையம்</span></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
