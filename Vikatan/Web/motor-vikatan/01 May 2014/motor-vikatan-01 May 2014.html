	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வணக்கம்!</div>
<div class="subtitle1">மதிப்பிற்குரிய வாசகப் பெருமக்களே</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #800080">'</span><span style="color: #0000ff">மு</span>தல் கார் வாங்குபவர்கள் வேண்டுமானால், ஹேட்ச்பேக் வாங்கட்டும். ஆனால், கார் என்றாலே செடான் கார்தான். வாங்கினால் குறைந்தபட்சம் ஒரு காம்பேக்ட் செடான்தான் வாங்க வேண்டும்!’ என்ற எண்ணம் கொண்டவர்களுக்குப் பல ஆண்டுகளாக இருந்த ஒரே சாய்ஸ், மாருதி டிசையர். அது இப்போதும் ஆண்டுக்கு இரண்டு லட்சம் கார்கள் வரை விற்பனையாவதே அதன் செல்வாக்குக்குச் சாட்சி. இந்த நிலையில்தான் ஓர் ஆண்டுக்கு முன்பு ஹோண்டா தனது அமேஸை அறிமுகப்படுத்தியது. எடுத்த எடுப்பிலேயே பெட்ரோல் - டீசல் என இரு செக்மென்ட்டிலும் களம் இறங்கியது. அமேஸுக்கு புக்கிங் குவிந்தாலும், மாருதி டிசையரின் மார்க்கெட் ஆடாமல், அசையாமல் உறுதியாக இருந்தது.</p>
<p class="content"> </p>
<p class="content">காம்பேக்ட் செடான் வாங்க வேண்டும் என்று ஆசைப்படும் வாடிக்கையாளர்களுக்கு, இப்போது கூடுதலாக ஒரு சாய்ஸ். ஹூண்டாய் அறிமுகப்படுத்தியிருக்கும் எக்ஸென்ட், வெளியான முதல் மாதத்திலேயே 11,000 கார்களுக்கு ஆர்டர்களை ஈர்த்திருக்கிறது. ஹூண்டாய் முன்பு விற்பனை செய்துவந்த ஆக்ஸென்ட்டுக்கும் எக்ஸென்ட்டுக்கும் எந்தத் தொடர்பும் இல்லை. சொல்லப்போனால், இது கிராண்ட் ஐ10 காரின் செடான் வடிவம் என்று சொல்லலாம். நான்கு மீட்டருக்குக் குறைவான நீளம்கொண்ட கார் என்பதால், எக்ஸென்ட்டுக்குக் கூடுதல் வரிச் சுமை இல்லை. டிசையர், அமேஸ் ஆகியவற்றோடு போட்டி போட வேண்டும் என்பதற்காக, எக்ஸென்ட்டை பெட்ரோல் - டீசல் இன்ஜின், மேனுவல் - ஆட்டோமேட்டிக் கியர்பாக்ஸ் என ஹூண்டாய் களம் இறக்கியிருக்கிறது. இந்த மும்முனைப் போட்டியால், வாடிக்கையாளர்கள் நிச்சயம் பலன் அடைவார்கள்.</p>
<p class="content">மே மாதம் பிறந்துவிட்டது. கத்திரி வெயிலும் வரப்போகிறது. சுட்டெரிக்கும் இந்த வெயிலில் ஏ.சி காற்று தங்கு தடையில்லாமல் கிடைக்க வேண்டும் என்றால், சின்னச் சின்ன விஷயங்களில் கவனம் செலுத்தினாலே போதும். அதேபோல, கார் டயர்களின் பிரஷர் சரியாக இருந்தால்தான் நம்முடைய பிரஷரும் சரியாக இருக்கும். வெயிலில் இருந்து காரின் வண்ணம் மங்காமல் வைத்திருப்பது துவங்கி, காருக்கு உள்ளே இருக்கும் பிளாஸ்டிக் பாகங்களைப் பாதுகாப்பது வரை, உங்களுக்கு உதவக்கூடிய டிப்ஸ், 32 பக்க இணைப்பில் கொடுத்திருக்கிறோம். கோடைப் பயணம் குதூகலமாக அமையட்டும்.</p>
<p style="text-align: right">என்றும் உங்களுக்காக</p>
<p style="text-align: right"><span style="color: #0000ff">ஆசிரியர்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சூப்பர் ஃபாஸ்டர்!</div>
<div class="subtitle1">ஜாகுவார் F-Type</div>
<div class="subtitle2">தொகுப்பு: ர.ராஜா ராமமூர்த்தி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000">சூ</span>ப்பர் கார்களை டெஸ்ட் செய்வது, ஓர் அலாதியான அனுபவம். டிராஃபிக் இல்லாத, வளைந்து நெளிந்து செல்லும் சாலையிலும், ரேஸ் டிராக்கிலும் டெஸ்ட் செய்ய நாம் தேர்ந்தெடுத்தது, ஜாகுவார் எஃப் டைப் கூபே. ஏற்கெனவே இந்த சூப்பர் காரின் கன்வெர்ட்டிபிள் மாடல் இந்தியாவில் விற்பனையில் இருக்கிறது. ஒரு கன்வெர்ட்டிபிள் சூப்பர் காரை ஓட்டுவதற்கும், ஒரு கூபே காரை ஓட்டுவதற்கும் டைனமிக்ஸ் விஷயத்தில், நிறைய வித்தியாசம் இருக்கிறது. ஜாகுவார் எஃப் டைப் கூபே சூப்பர் கார், நம்மைத் திருப்திப்படுத்தியதா?</p>
<p style="text-align: center"><img alt="" align="middle" width="600" height="416" src="http://cdnw.vikatan.com/motor/2014/05/odunjh/images/p26a.jpg"></p>
<p class="content">கூபே மாடலில், R வெர்ஷன் காரை நாம் ஓட்டத் துவங்கியபோது, மழை கொட்டிக் கொண்டிருந்தது. ஆனால், மழையில் சூப்பர் கார்களை டெஸ்ட் செய்யும் வாய்ப்பு சுலபத்தில் கிடைக்காது. அதனால், ஆர்வமாக ஓட்டினோம். இந்த R மாடல்தான், எஃப் டைப் கூபே மாடல்களில் மிக சக்தி வாய்ந்த வேரியன்ட். 543 bhp  சக்தியை அளிக்கும் V8 இன்ஜின்கொண்ட இந்த கார், 0  100 கி.மீ வேகத்தை வெறும் 4.2 விநாடிகளிலேயே கடக்கிறது. இதன் டாப் ஸ்பீடு மணிக்கு 298 கி.மீ. சூப்பர் கார்களைப் பொறுத்தவரை, இது போன்ற சக்தி வாய்ந்த 'எண்’கள் எல்லாம் ஒரு விஷயம் இல்லை. ஆனால், இவ்வளவு சக்தியையும் எப்படி வெளிப்படுகிறது என்பதில்தான் இருக்கிறது த்ரில்.</p>
<p class="content">குறுகலான, சமமாக இல்லாத, வளைவுகள் நிறைந்த சாலையில், காரை 'டைனமிக்’ டிரைவ் மோடில் ஓட்டிக்கொண்டிருந்தோம். இந்த மோடில் திராட்டில் ரெஸ்பான்ஸ், கியர் ஷிஃப்ட், கையாளுமை, ஸ்டீயரிங் என எல்லாமே ஷார்ப். டிராக்‌ஷன் கன்ட்ரோல், காரைக் கொஞ்சம் ஃப்ரீயாக விடுவதால், அவ்வப்போது சின்னதாக டிரிஃப்ட் ஆகிறது, சாலை மிகவும் வழுக்கலாக இருந்தால், இதைக் கட்டுக்குள் கொண்டுவரவேண்டிய எலெக்ட்ரானிக்ஸ் சமாச்சாரங்களும் நம் உதவிக்கு வராது. எஃப் டைப் கூபே ஸி காரில், எவ்வளவு திராட்டில் மற்றும் ஸ்டீயரிங் கொடுக்கிறோம் என்பதில் கவனமாக இருக்க வேண்டும் என்பது, காரை சிறிது தூரம் ஓட்டியதுமே புரிந்தது.</p>
<p class="content">எப்போதும் ஒரே காரின் கன்வெர்ட்டிபிள் மாடலைவிட, கூபே மாடல் டைனமிக்ஸ் மிகச் சிறப்பாகவும் கச்சிதமாகவும் இருக்கும். காரணம், காருடைய பாடியின் ஸ்திரத்தன்மையும், சேஸியின் முறுக்குத்தன்மையும் (Torsional Rigidity). கன்வெர்ட்டிபிள் காரைப் போன்று இல்லாமல், ஃபிக்ஸட் அலுமினியக் கூரைகொண்ட காருடைய சேஸியின் முறுக்குத்தன்மை, 80 சதவிகிதம் சிறப்பாக ஆகியிருக்கிறது. இதுவரை ஜாகுவார் நிறுவனம் தயாரித்ததிலேயே இந்த காரின் அலுமினிய பாடிதான் மிகவும் திடமானது.</p>
<p class="content">எஃப் டைப் கன்வெர்ட்டிபிள் காரைவிட, கூபே மாடல் பார்க்கவும் மிக அழகாக இருக்கிறது. நீளமான பானெட், சீராக கீழிறங்கும் ரூஃப் லைன், நளினமான இடைப்பகுதி என டிஸைனுக்காக உலகப் புகழ்பெற்ற ஜாகுவார் E டைப் காரை நினைவூட்டுகிறது. நம்ப மாட்டீர்கள்... இந்த காரில் இருக்கும் 407 லிட்டர் டிக்கி இட வசதி, நம் ஊரில் விற்கும் சில காம்பேக்ட் செடான்களில்கூட இல்லை. இதன் கேபினும் கன்வெர்ட்டிபிள் காரில் இருந்த டிஸைனைப் போலவேதான் இருக்கிறது. ஆனால், 'ஹார்டு டாப்’ என்பதால், உள்ளே விசாலமாகத் தெரியவில்லை. ஸ்டீயரிங், ஸ்விட்ச்சுகள், நுணுக்கமாகத் தைக்கப்பட்ட லெதர் ஆகியவை தரத்தைப் பறைசாற்றுகின்றன.</p>
<p class="content">முழுமையாக அட்ஜஸ்ட் செய்யக்கூடிய முன் பக்க இருக்கைகள் தாழ்வாக அமைக்கப்பட்டுள்ளன. அதனால், உயரம் குறைவான ஓட்டுநர்களுக்கு சீட் ஹைட் அட்ஜஸ்ட்தான் சாலையை முழுதாகப் பார்க்க ஒரே வழி. பெர்ஃபெக்ட்டான டிரைவிங் பொசிஷனைக் தேர்ந்தெடுக்க சிறிது நேரம் ஆகிறது. எல்லா கன்ட்ரோல்களும் கைக்கு எட்டும் தூரத்தில், இயக்க வசதியாக இருக்கின்றன.</p>
<p style="text-align: center"><img alt="" width="550" height="254" src="http://cdnw.vikatan.com/motor/2014/05/odunjh/images/p26b.jpg"></p>
<p class="content"><span style="color: #ff0000">ஆறில் ஆரம்பம்! </span></p>
<p class="content">இவ்வளவு நேரம் நாம் பார்த்த, எஃப் டைப் கூபே R V8 இன்ஜின் கொண்ட காரை ஓட்டுவதற்கு முன்பே, எஃப் டைப் கூபே S V6இன்ஜின்கொண்ட மாடலை ஓட்டிப் பார்த்திருந்தோம். மிகவும் ஜாலியான க்ரூஸர் ஸ்போர்ட்ஸ் கார், இந்த V6 இன்ஜின்கொண்ட மாடல். ஆனால், ஸ்டீயரிங் செம ஷார்ப். சென்டர் பொசிஷனில்கூட படு ஷார்ப்பாக இருக்கிறது. சாலையை அப்படியே நம் கைகளில் பிரதிபலிக்கிறது இதன் ஸ்டீயரிங் ஃபீட்பேக். நீளமான வளைவுகளில்தான் கவனமாக இயக்க வேண்டிருக்கிறது.</p>
<p class="content">இதன் 2,995 சிசி சூப்பர் சார்ஜ்டு V6 இன்ஜின், இயக்க செம த்ரில் இன்ஜின். இதன் எக்ஸாஸ்ட் சத்தத்தையும் பார்த்துப் பார்த்து டியூன் செய்திருக்கிறார்கள். ZF 8 ஸ்பீடு கியர்பாக்ஸ் ரெஸ்பான்ஸிவாக இருக்கிறது. ஸ்போர்ட் மோடில் சரியான நேரத்தில், சரியான கியரில் இருக்கும்படி அலெர்ட்டாக வைத்திருக்கிறது இந்த கியர்பாக்ஸ். ஜாலி மூடில் இருந்தால், பேடில் ஷிஃப்ட்டர்களைப் பயன்படுத்தி, ஒவ்வொரு டவுன் ஷிஃப்ட்டிலும் இன்ஜினை சீறவிடலாம்.</p>
<p class="content">நாம் காரை ஓட்டிய சாலை, ஆங்காங்கே சமமாக இல்லாமல் இருந்ததால், காரின் ஓட்டுதல் தரத்தை முழுமையாகச் சோதிக்க முடிந்தது. 19 இன்ச் அலாய் வீல்களில் லோ புரொஃபைல் டயர்கள் இருந்தாலும், சஸ்பென்ஷன் இறுக்கமாக இருந்தாலும்கூட ஓட்டுதலில் ஒருவித சாஃப்ட் ஃபீலை உணர முடிகிறது.</p>
<p class="content">ஆனால், இந்தியச் சாலைகளில் இதே ஓட்டுதல் அனுபவம் கிடைக்காது. மலைச் சாலைகளில் ஓட்டும்போது, 'டைனமிக் மோடு’ தேர்ந்தெடுத்துவிட்டு, ஆக்டிவ் எக்ஸாஸ்ட் பட்டனைத் தட்டினோம். தூங்கிக்கொண்டிருந்த பூனையை எழுப்ப, புலி உறுமிய கதையாக ஆனது. முழு ஆக்ஸிலரேஷனில் இந்தச் சத்தம் கரகரவென படு மிரட்டலாக இருக்கிறது. இதற்காகவே இந்த காரைத் தொடர்ந்து அதிக ஆர்பிஎம்-ல் இயக்கலாம் எனத் தோன்றுகிறது. ஆக்ஸிலரேட்டரில் இருந்து காலை எடுத்த பிறகும் 'பட்..பட... படபட...’ எனக் கொக்கரிக்கிறது இந்த எக்ஸாஸ்ட்.</p>
<p class="content">எஃப் டைப் கூபே S மாடல் காரின் முன்பக்க டயர்களில், அருமையான கிரிப். ஸ்டீயரிங் V8 இன்ஜினுடன் வரும் R மாடலைவிட ஷார்ப்பாகவே இருக்கிறது. மயிர்க் கூச்செறியவைக்கும் V8மாடலைப்போல பயமுறுத்தும் பெர்ஃபாமென்ஸ் V6காரில் இல்லை. டைனமிக்ஸை மட்டும் வைத்துப் பார்க்கும்போது, V6 மாடல்தான் நமக்கு ஓட்டுவதற்குப் பயத்தை ஏற்படுத்தாமல் இருக்கிறது.</p>
<p style="text-align: center"><img alt="" width="600" height="221" src="http://cdnw.vikatan.com/motor/2014/05/odunjh/images/p26c.jpg"></p>
<p class="content"><span style="color: #ff0000">ரேஸ் டிராக்கில்  V8 எஃப் டைப் Coupe R V8<br></span></p>
<p class="content">ஜாகுவார் எஃப் டைப் <font color="#ff0000"> </font>Coupe R மாடலின் முழு பெர்ஃபாமென்ஸையும் கட்டவிழ்த்துவிட சிறந்த இடம், ரேஸ் டிராக்தான். டார்க் வெக்டரிங் சிஸ்டத்தை (V8 மாடலில் மட்டும்தான் உண்டு) சோதனை செய்வதற்கும் இதுதான் சரியான இடம். கார் அண்டர் ஸ்டீயர் ஆனால், எந்தப் பக்கம் வளைக்கிறோமோ, அந்தப் பக்கம் இருக்கும் வீல்களுக்கான பிரேக்குகளை மட்டும் இயக்கி, காரை மீண்டும் ரேஸிங் லைனுக்குக் கொண்டுவரும் இந்தத் தொழில்நுட்பம். காரை டிராக்கில் ஓட்டியபோது, கூடவே வரும் ரேஸிங் பயிற்சியாளர், எங்களை இன்னும் தைரியமாக ஓட்டச் சொல்லி ஊக்கப்படுத்தினார். எப்போது பிரேக் செய்ய வேண்டும், எந்த கியரில் எந்த வளைவைக் கடக்க வேண்டும் என சொல்லிக் கொண்டே வந்தார். டிராக்‌ஷன் கன்ட்ரோல் 'ஆன்’ செய்யப்பட்டு இருந்தும்கூட காரை அதன் 'லிமிட்’டில் ஓட்டுகிறோம் என்ற உணர்வு ஏற்பட்டது. முன் பக்கம் செம கிரிப். பிரேக்கிங் பெர்ஃபாமென்ஸும் பட்டையைக் கிளப்புகிறது.</p>
<p class="content">இந்த ஜாகுவார் எஃப் டைப் கூபே R மாடல், நம் நாட்டில் ஓட்டுவதற்கு பிராக்டிக்கலான காராக இருக்காது.</p>
<p class="content">V8 மாடலின் சக்தி, இந்தியச் சாலைகளுக்கு மிக அதிகம். உண்மையில் நம் நாட்டில் பயன்படுத்துவதற்கு ஏற்ற சூப்பர் கார் ஜாகுவார் எஃப் டைப் கூபே S மாடல்தான். R மாடலைவிட சுமார் 50 லட்சம் விலை குறைவான இந்த மாடல்தான் இந்தியாவுக்குத் தேவை. அந்த 50 லட்சத்தில் ஒரு ஜாகுவார் XF காரை வாங்கி குடும்பத்திடம் கொடுத்துவிட்டு F டைப் கூபேவில் நாம் சுற்றலாம்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மாருதி யெஸ், கிராஸ்!   </div>
<div class="subtitle1">சுஸூகி எஸ்எக்ஸ் 4 எஸ் க்ராஸ்</div>
<div class="subtitle2">தொகுப்பு: பி.ஆரோக்கியவேல்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000">பி</span>ப்ரவரி மாதம் நடைபெற்ற டெல்லி ஆட்டோ எக்ஸ்போவில், மாருதி S-Cross காட்சிக்கு வைக்கப்பட்டிருந்தது என்றாலும், பெரும்பாலானவர்களின் கவனத்தை செலெரியோ ஈர்த்துவிட்டது. அதனால்,S-Cross  காருக்கு நியாயமாகக் கிடைக்க வேண்டிய முக்கியத்துவம் அப்போது கிடைக்கவில்லை. எண்ணிக்கை ரீதியாக அதிகமான கார்களை விற்பனை செய்யும் நிறுவனம் என்ற அடையாளம், மாருதிக்கு இருக்கலாம். ஆனால், விலை உயர்ந்த கார்களை விற்பனை செய்யும் நிறுவனம் என்ற அடையாளத்துக்காக, அது பல காலமாகப் போராடி வருகிறது. மாருதியின் கியாஷியும் கிராண்ட் விட்டாராவும் வந்த தடம் தெரியாமல் போய்விட்டதால், இப்போது மாருதி தனது புதிய S-Cross  காரை அதிகம் நம்பியிருக்கிறது.</p>
<p style="text-align: center"><img alt="" align="middle" width="600" height="234" src="http://cdnw.vikatan.com/motor/2014/05/odunjh/images/p10.jpg"></p>
<p class="content"> </p>
<p class="content"><span style="color: #ff0000">டிஸைன் </span></p>
<p class="content">மாருதியின் ஆசையை நிறைவேற்றும் அளவுக்கு S-Cross காரின் தோற்றம் கவர்ச்சியாகவோ, தனித்துவமாகவோ இல்லை. காம்பேக்ட் எஸ்யூவியும் ஹேட்ச்பேக்கும் கலந்த ஒரு கிராஸ்-ஓவர் காரைப் போலவே இது இருக்கிறது. பிளவுபட்டதைப்போல இருக்கும் இதன் டெயில் லைட், வழக்கொழிந்துவிட்ட ஹூண்டாய் காரை நினைவுப்படுத்துகிறது. அதேசமயம், இதன் எல்ஈடி ஹெட்லைட்ஸும், டே டைம் ரன்னிங் லைட்ஸும் கவர்ச்சியாக இருக்கின்றன. இதன் 17 இன்ச் வீல்கள் (நம் நாட்டில் அறிமுகமாக இருக்கும் S-Cross  காரில், 16 இன்ச் வீல்கள்தான் இருக்கும்) இதற்கு ஒரு எஸ்யூவி காருக்கான தோற்றத்தைக் கொடுக்கின்றன. தேவைப்படும்போது இதை 4X4 டிரைவ் ஆக மாற்றிக்கொள்ள முடியும் என்பதால், இதை எஸ்யூவி என்பதை விட கிராஸ்-ஓவர் என்று குறிப்பிடுவது பொருத்தமாக இருக்கும். இந்த ஃபோர் வீல் டிரைவ் சிஸ்டம்தான் இதன் ஹைலைட். இதை மாருதி 'ஆல் கிரிப்’ என்று பெருமையாகக் குறிப்பிடுகிறது. இதில் ஆட்டோ, ஸ்னோ, ஸ்போர்ட்ஸ், லாக் என நான்கு 'மோடு’கள் கொடுக்கப்பட்டுள்ளன.</p>
<p class="content">எந்த மோடு வேண்டும் என்று நாம் தேர்வு செய்யாவிட்டால், அதுவாகவே 'ஃப்ரன்ட் வீல் டிரைவ்’ சிஸ்டத்தில் இயங்கும் ஆட்டோ மோடில் இயங்குகிறது. ஸ்போர்ட்ஸ் மோடில் வைத்து ஓட்டினால், ஊற்றெடுக்கும் சக்தியில் 20 சதவிகிதம் பின்பக்க வீல்களுக்குச் சென்று விடுகிறது. வழுக்கும் சாலைகளில் செல்லும்போது, 'ஸ்னோ’ மோடில் வைத்து ஓட்டினால், இது ஃபோர் வீல் டிரைவாக மாறி கைகொடுக்கிறது. 'லாக்’ மோடு நான்கு வீல்களுக்கு சமமான சக்தியைப் பகிர்ந்தளிக்கிறது. 'ஆல் கிரிப்’ எனப்படும் இந்தத் தொழில்நுட்பத்தை, மாருதி நம் நாட்டில் அறிமுகப்படுத்துமா எனத் தெரியவில்லை. காரணம், நம் நாட்டில் 95 சதவிகித எஸ்யூவி கார்கள் டூ வீல் டிரைவ்தான். மேலும், S-Cross  போட்டி போட இருக்கும் நிஸான் டெரானோ மற்றும் ரெனோ டஸ்டர் ஆகிய இரண்டிலுமே 4X4 சிஸ்டம் இல்லை.</p>
<p style="text-align: center"><img alt="" align="middle" width="600" height="266" src="http://cdnw.vikatan.com/motor/2014/05/odunjh/images/p10a.jpg"></p>
<p class="content"><span style="color: #ff0000">உள்ளே </span></p>
<p class="content">S-Cross  காரின் ஹைலைட், இதன் 2,600 மிமீ நீளமான வீல்பேஸ்தான். அதனால், பின்னிருக்கைகள் படு விசாலமாக இருக்கின்றன. வேகன்-ஆர் தவிர, மாருதியின் வேறு எந்த காரிலும் இந்த அளவுக்குப் பின்னிருக்கைகள்  வசதியாக இல்லை. கால்களை நன்றாக நீட்டி உட்கார முடிவதுடன், முதுகுக்கும் போதுமான சப்போர்ட் கொடுத்திருக்கிறார்கள். அதேபோல, தொடைகளுக்கும் நல்ல சப்போர்ட் கொடுக்கப்பட்டிருக்கிறது. மேலும், காரின் உள்ளே செல்வதும், வெளியே வருவதும் சுலபமாக இருக்கிறது. பின்னிருக்கைகளுக்குத் தனியாக ஏ.சி வென்ட் இல்லை என்பதுதான் ஒரே குறை. நம் நாட்டில் அறிமுகப்படுத்தும்போது, இந்தக் குறையை மாருதி நிவர்த்தி செய்து விடலாம். 430 லிட்டர் கொள்ளளவு கொண்ட டிக்கியின் தரையும் அதன் பக்கவாட்டுச் சுவர்களும் நாம் நினைப்பதைவிட அதிகமான பெட்டி படுக்கைகளை வைக்க உதவுகிறது. அதுவும், பின் இருக்கைகளை மடக்கிவிட்டால் பூட் ஸ்பேஸ் ரொம்பப் பெரிதாக மாறிவிடுகிறது.</p>
<p class="content">டிரைவர் சீட்டில் உட்கார்ந்து, காரின் உள்ளே நோட்டம்விட்டால்... ஸ்விஃப்ட்டை விடவும் பிளாஸ்டிக்ஸின் தரம் மேம்பட்டிருப்பதை உணர முடிகிறது. டயல்களைச் சுற்றியிருக்கும் நீல நிறமும் ஏ.சி வென்ட்களைச் சுற்றியிருக்கும் க்ரோம் பூச்சுகளும் காரின் அந்தஸ்தை உயர்த்துகின்றன. டஸ்ட்டரைவிட இதன் உள்பக்கம் நன்றாக இருக்கிறது.</p>
<p style="text-align: center"><img alt="" align="middle" width="600" height="683" src="http://cdnw.vikatan.com/motor/2014/05/odunjh/images/p10b.jpg"></p>
<p class="content"><span style="color: #ff0000">இன்ஜின் </span></p>
<p class="content">பெட்ரோல், டீசல் என S-Cross  இரண்டு விதமான இன்ஜின்களோடு அறிமுகமாகிறது. பெட்ரோல் இன்ஜின் SX4 காரில் இருக்கும் அதே M16A  இன்ஜின்தான். இதில், டர்போ சார்ஜர் மற்றும் டைரக்ட் ஃப்யூல் இன்ஜெக்ஷன் தொழில்நுட்பங்கள் இல்லை. இந்த பெட்ரோல் இன்ஜின், நம் நாட்டுக்கு வருமா என்பதும் தெரியவில்லை. ஆனால், நாம் ஓட்டிப் பார்த்த 1.6 லிட்டர் டீசல் இன்ஜின் பொருத்தப்பட்ட S Cross கார் நிச்சயம் வரும் என எதிர்பார்க்கலாம்.</p>
<p class="content">1,305 கிலோ எடைகொண்ட இந்த காரில், 4 சிலிண்டர்களைக் கொண்ட டர்போ டீசல் இன்ஜின், 118 bhp சக்தி, 32.63 kgm டார்க் அளிக்கிறது. இன்ஜின் சத்தம் காருக்குள் வரக் கூடாது என மாருதி நிறையவே மெனக்கெட்டுஇருக்கிறது என்றாலும், அதையும் மீறி (ஆக்ஸிலேட்டர் பலமாக அழுத்தும்போது) காருக்குள் இன்ஜின் சத்தம் கேட்கிறது. பெரும்பாலான ஃபியட் இன்ஜின்களைப்போல இதிலும் டர்போ லேக் இருக்கிறது. 1,500 ஆர்பிஎம் வரை மந்தமாக இருக்கும் இந்த இன்ஜின், அதன் பிறகு பொங்குகிறது. ஆறாவது கியரில் 120 கி.மீ வேகத்தில் க்ரூஸ் செய்யும்போது, இதன் ஆர்பிஎம் 2,000-ல்தான் இயங்குகிறது. ஸ்டீயரிங் சொல் பேச்சு கேட்கிறது. சின்னச் சின்ன மேடு பள்ளங்களை எல்லாம் இதன் சஸ்பென்ஷன் சந்தடியே தெரியாமல் உள்வாங்கிக் கொள்கிறது. ஆம், வழக்கத்தைவிட்டு விலகாமல், மாருதி இதன் முன் பக்கத்தில் மெக்பர்ஸன் சஸ்பென்ஸ்ஷனையும், பின் பக்கத்தில் டார்ஷன் பீமைப் பயன்படுத்தி இருக்கிறது.</p>
<p class="content">பார்க்க சுமாராக இருந்தாலும் இதன் ஆஃப் ரோடு திறமை, அற்புதங்கள் செய்யக்கூடியது. உள்ளே இடமும் தாராளமாக இருப்பதால், தங்களது வாடிக்கையாளர்களைத் தக்க வைத்துக்கொள்ள, டெரானோவும் டஸ்ட்டரும் உஷாராக இருக்க வேண்டியது அவசியம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">“ஹோண்டா யமஹாவுடன் போட்டிக்கு ரெடி!” </div>
<div class="subtitle1">ராஜா ராமமூர்த்தி</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000">ச</span>மீபத்தில் சென்னை வந்திருந்தார், பொலாரிஸ் இந்தியா நிறுவனத்தின் நிர்வாக இயக்குனர் பங்கஜ் துபே. உலகின் நம்பர் ஏடிவி (ஆல் டெரைன் வெஹிக்கிள்) நிறுவனத்தின் இந்திய கம்பெனியை நடத்துவது; உலகின் பழைமையான நிறுவனமான இண்டியன் மோட்டார் சைக்கிள்ஸ் நிறுவனத்தை இந்தியாவில் அறிமுகப்படுத்தியது; லேட்டஸ்ட் மோட்டார் சைக்கிள் நிறுவனமான விக்டரி மோட்டார் சைக்கிள்ஸ் நிறுவனத்தை அறிமுகப்படுத்த இருப்பது என எப்போதும் பிஸியாக இருப்பவரைச் சந்தித்தோம்.</p>
<p style="text-align: center"><span style="color: #ff0000"><img alt="" width="600" height="399" src="http://cdnw.vikatan.com/motor/2014/05/odunjh/images/p64a.jpg"></span></p>
<p class="content"><span style="color: #ff0000">''எப்படி இருக்கிறது பொலாரிஸ் நிறுவனம்?'' </span></p>
<p class="content">''இந்தியச் சந்தையில் பொலாரிஸ் நிதானமான வளர்ச்சியைக் கொண்டிருக்கிறது. ரிஸார்ட்டுகளும், அட்வென்ச்சர் சென்டர்களும்தான் எங்கள் எங்களுடைய வாடிக்கையாளர்கள். ஒரு ஏடிவியைச் சுதந்திரமாக ஓட்டக் கூடிய அளவுக்குப் பரந்து விரிந்த சொந்த நிலம் படைத்தவர்களும் எங்கள் வாடிக்கையாளர்களே! ஒரு காரையோ, பைக்கையோ விற்பதுபோல, ஏடிவியை விற்க முடியாது. காரணம், இதை அனுபவித்து ரசிப்பவர்களுக்குத் தான் இதை வாங்கத் தோன்றும். அதனால்தான் எங்களுக்கு நாடு முழுவதும் எக்ஸ்பீரியன்ஸ் சென்டர்கள் இருக்கின்றன. குஜராத் போலீஸ், எங்கள் ஏடிவியைப் பயன்படுத்துகிறார்கள். பல மாநில அரசுகளிடம் பேசிக்கொண்டு இருக்கிறோம்.''</p>
<p class="content"><span style="color: #ff0000">''போலீஸும், பாதுகாப்புப் படையும் ஏடிவியைப் பயன்படுத்துவதைப் பார்க்கும்போது, 'இது ஏதோ பாதுகாப்பு வாகனம்போல’ என்று வாங்குவதில் இருந்து விலக மாட்டார்களா?'' </span></p>
<p class="content">''இப்போது இது தலைகீழாக நடக்கிறது. தனியார் வைத்திருக்கும் ஏடிவியைப் பார்த்துத்தான் போலீஸாரே ஓட்ட விரும்புகின்றனர். கடற்கரை மணலில் ஏடிவி செல்லும்போது, சில சமயம் அங்கு இருக்கும் போலீஸார் இதை ஓட்டுவதில் ஆர்வம் காட்டுகின்றனர். இப்படித்தான் நாங்களே அரசாங்கத்தை அணுக வேண்டியிருக்கிறது. மக்களைப் பொறுத்தவரை ஏடிவிக்களை போலீஸ£ரே லாவகமாகக் கையாளுவதை பொது இடத்தில் பார்க்கும்போது, அதன் மீது நம்பிக்கை கொள்வர்.''</p>
<p class="content"><span style="color: #ff0000">''ஏடிவியை பொதுச் சாலையில் பயன்படுத்தலாமா?'' </span></p>
<p class="content">''நம் நாட்டைப் பொறுத்தவரை, ஏடிவியை பொதுச்சாலையில் பயன்படுத்த அனுமதி இல்லை. ஆனால், சமீபத்தில் கர்நாடகாவைச் சேர்ந்த ஒருவர் ஏடிவியை பொதுச் சாலையில் ஓட்ட விரும்பி, அதைப் பதிவுசெய்ய வட்டாரப் போக்குவரத்து அலுவலகம் சென்றிருக்கிறார். அங்கு பதிவு செய்ய மறுத்துள்ளனர். அவர் நீதிமன்றத்தில் வழக்குத் தொடர்ந்ததும், 'அனைத்துச் சான்றிதழ்களும் இருந்தால், தாராளமாக ஏடிவி வாகனத்தைப் பதிவுசெய்யலாம்’ என அந்த ஆர்டிஓவுக்கு உத்தரவிட்டுள்ளது நீதிமன்றம். ஆனால், ஏடிவி பற்றிய சட்ட திட்டங்கள் முழுமையாக உருவாக்கப்பட இன்னும் சில காலம் ஆகும்.''</p>
<p class="content"><span style="color: #ff0000">''ஆனால், பொலாரிஸ் ஏடிவி இன்னும் பரவலாகாமல் இருப்பதற்கு, அதிக விலையும் காரணம்தானே? '' </span></p>
<p class="content">''இந்தியாவில் பொலாரிஸ் ஏடிவியை நாங்கள் இறக்குமதி செய்துதான் விற்பனை செய்கிறோம். இங்கேயே அசெம்பிள் செய்ய வேண்டும் என்றால், மிக அதிகமாகச் செலவாகும். எப்போது விற்பனை எதிர்பார்த்ததைவிட அதிகம் ஆகிறதோ, அப்போதுதான் இதைப் பற்றி யோசிக்க முடியும். ஏடிவிக்கான சந்தை நம் நாட்டில் ஆரம்ப கட்டத்தில்தான் இருக்கிறது.''</p>
<p class="content"><span style="color: #ff0000">''ஹோண்டா, யமஹா போன்ற நிறுவனங்கள் இந்தியாவில் தங்கள் ஏடிவிகளை விற்பனை செய்ய ஆர்வம் காட்டுவதாகச் செய்திகள் கூறுகின்றன. அவர்களிடம் இங்கு தொழிற்சாலைகள் இருப்பதால், உடனடியாக அசெம்பிளி ஆரம்பித்து, முழு வேகத்துடன் களமிறங்குவார்கள். அப்போது பொலாரிஸ் பின்தங்கி விடாதா?'' </span></p>
<p class="content">''அவர்கள் இன்னும் எந்தச் செய்தியையும் உறுதிப்படுத்தவில்லை. அதனால், இப்போதைக்கு எந்தப் பிரச்னையும் இல்லை.</p>
<p class="content">தவிர, எங்களுக்கு இந்தச் சந்தையைப் பற்றி அதிகம் தெரியும். யார் ஏடிவி வாங்குவார்கள்? எங்கு வர்த்தகம் நடக்கும் என்பதை, நாங்கள் அனுபவப்பூர்வமாகத் தெரிந்து வைத்திருக்கிறோம்.''</p>
<p class="content"><span style="color: #ff0000">''விக்டர் மோட்டார் சைக்கிள்ஸ், ஹார்லி டேவிட்சனுடன் நேரடியாகப் போட்டி போடும் பிராண்டுதானே? ஹார்லியின் <font color="#000000"> </font><span style="color: #ff0000">Made-in-India Made-for-India’ </span>ஸ்ட்ரீட் 750 பைக்கைப் பற்றி என்ன நினைக்கிறீர்கள்?'' </span></p>
<p class="content">''ஆம், விக்டரி மோட்டார் சைக்கிள்ஸ் நேரடியாக ஹார்லி டேவிட்சனுடன் போட்டியிடும். இண்டியன் மோட்டார் சைக்கிள்ஸ் பிராண்டைவிட ஒரு செக்மென்ட் கீழ் இருக்கும் இந்த பைக்குகளை, முதலில் இறக்குமதி செய்துதான் விற்பனை செய்யவிருக்கிறோம்.''</p>
<p class="content">'' <span style="color: #0000ff">Made-in-India Made-for-India</span> என்பதுதான் ஆட்டோமொபைல் துறையில் இப்போதைய டிரெண்ட். ஆனாலும், விக்டரி மோட்டார்ஸ் வந்த பிறகு, சந்தையின் நிலவரத்தைப் பொறுத்தே இதைப் பற்றி மேலும் கூற முடியும்.''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கோடை கால கார்-பைக் பராமரிப்பு</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="500" height="690" src="http://cdnw.vikatan.com/motor/2014/05/odunjh/images/133.jpg"></p>
<p class="content"><span style="color: #0000ff">இ</span>ந்த ஆண்டு கோடை காலம், வழக்கத்தைவிட முன்பே துவங்கி, வறுத்தெடுக்க ஆரம்பித்துவிட்டது. இப்போது பள்ளி/கல்லூரிகளுக்கும் விடுமுறை நாட்கள். விடுமுறைக்குச் சொந்த ஊருக்குச் செல்வது, சுற்றுலா செல்வது என பயணத் திட்டங்களை வகுத்திருப்பீர்கள். கோடை காலத்தில் தங்களது வாகனங்களை அவசியம் சிரத்தை எடுத்துக் கவனிக்க வேண்டும். இல்லாவிட்டால், நடுவழியில் ஏதாவது பிரச்னை ஏற்பட்டு, மொட்டை வெயிலில் மெக்கானிக்கைத் தேடி அலையவைத்துவிடும். வாகனத்தில் செய்ய வேண்டிய சின்னச் சின்ன முன்னெச்சரிக்கை நடவடிக்கைகளை எடுத்துவிட்டால், நடுரோட்டில் குடும்பத்தோடு மண்டை காய நிற்க வேண்டியிருக்காது. எதையெல்லாம் கவனிக்க வேண்டும் என்பதை விரிவாகச் சொல்லியிருக்கிறோம். அதேபோல், பாலீஷ் செய்வது தொடர்பான விஷயங்களும் உங்களுக்குப் பயனுள்ளதாக இருக்கும்.</p>
<p style="text-align: center"> <img alt="" align="middle" width="400" height="245" src="http://cdnw.vikatan.com/motor/2014/05/odunjh/images/135.jpg"></p>
<p style="text-align: center"><span style="color: #ff0000"><span style="font-size: small">கூலிங் சிஸ்டம்</span></span></p>
<p class="content">கோ டை காலத்தில் காரின் இன்ஜின் சீக்கிரத்தில் சூடாகிவிடும். காரணம், அனல் காற்றுதான். குளிர் காலத்தில், இன்ஜின் வெப்பத்தை இதன் மீதுபடும் குளிர் காற்று எளிதாக எடுத்துக்கொள்ளும். ஆனால், கோடை காலத்தில் காற்றே சூடாக இருக்கும் என்பதால், இந்த வெப்பப் பரிமாற்றம் மிக மெதுவாகவே நடக்கும். அதனால், காரின் கூலிங் சிஸ்டம் அதிகமாக உழைத்துத்தான் வெப்பத்தைக் குறைக்கும். இங்கு முக்கியமானது, காரின் கூலன்ட் அளவு. பெரும்பாலான கார்களில் ஆண்டுக்கு ஒருமுறையோ அல்லது மேனுவலில் குறிப்பிடப்பட்டுள்ள கால இடைவெளிகளிலோ கூலன்ட் மாற்ற வேண்டும்.</p>
<p class="content">கார் நின்றிருந்த இடத்துக்குக் கீழே பச்சை நிற திரவம் வழிந்திருந்தது என்றால், அது கூலன்ட் லீக் பிரச்னைதான். உடனடியாக எங்கிருந்து லீக் வருகிறது என்பதைக் கண்டுபிடித்துச் சரிசெய்துவிடுங்கள்.</p>
<p style="text-align: center"><img alt="" align="middle" width="500" height="349" src="http://cdnw.vikatan.com/motor/2014/05/odunjh/images/p137.jpg"></p>
<p class="content">கூலன்ட் மாற்றி இரண்டு ஆண்டுக்கு மேல் ஆகிவிட்டது என்றால், கோடை காலப் பயணங்களைத் துவக்குவதற்கு முன்பே கூலன்ட்டை மாற்றிவிடுங்கள். பெரும்பாலும் கூலன்ட் ஆயில் 50 சதவிகிதம், தண்ணீர் 50 சதவிகிதம் என்ற அளவில்தான் இருக்கும். இன்ஜின் சூடாக இருக்கும்போது கூலன்ட் மாற்ற முயற்சிக்கக் கூடாது. காரின் ரேடியேட்டரில் ஏதாவது அடைப்பு இருக்கிறதா என்பதையும் பார்த்துவிடுங்கள். இரண்டு ஆண்டுகளுக்கு ஒருமுறை பிரத்யேக மெக்கானிக் அல்லது சர்வீஸ் சென்டரில், ரேடியட்டரை முழுவதும் 'ஃப்ளஷ்’ செய்யச் சொல்லலாம். இதனால், உள்ளே தங்கியிருக்கும் அழுக்குகள், துகள்கள் போன்றவை வெளியே வந்துவிடும். லீக் ஏதாவது இருந்தாலும் கண்டுபிடித்துவிடலாம். ரேடியேட்டரை 'ஃப்ளஷ் / ட்ரைன்’ செய்யும்போது, அதிகாரப்பூர்வ சர்வீஸ் சென்டர்களில் செய்வதே நல்லது.</p>
<p class="content">காரின் கூலிங் சிஸ்டத்தில் இருக்கும் ஹோஸ் பைப்புகளை சோதனையிடுவது அவசியம். ஏனெனில், இன்ஜின் வெப்பத்தினாலும், தொடர்ச்சியான அதிர்வுகளாலும், இந்த பைப்புகளை இணைத்திருக்கும் கிளாம்ப் உருகியிருக்கும் வாய்ப்பு உண்டு.</p>
<p style="text-align: center"><span style="color: #ff0000"><span style="font-size: small">டயர்</span></span></p>
<p class="content">கோடையில் பெரும்பாலும் நெடுஞ்சாலைப் பயணங்களைத்தான் மேற்கொள்ள வேண்டியிருக்கும். இப்போது மரங்களையும் வெட்டிவிட்டார்கள். அதனால், தார்ச்சாலை வெயிலில் காய்ந்துகொண்டிருக்கும். இதில், நம் காரின் டயர்கள் படும்போது அதிகமாகத் தேயும் என்பதுடன், தொடர்ந்து அதிக வெப்பத்தில் இயங்க வேண்டியிருக்கும். அதுமட்டுமில்லாமல், நெடுஞ்சாலைகளில் தொடர்ந்து அதிக வேகங்களில் கார் இயங்க வேண்டியிருக்கும் என்பதால், டயர்களில் வெப்பத்தினால் ஏற்படும் பாதிப்பு மேலும் அதிகமாகும்.  </p>
<p style="text-align: center"><img alt="" align="middle" width="450" height="295" src="http://cdnw.vikatan.com/motor/2014/05/odunjh/images/p138.jpg"></p>
<p class="content">வெப்பத்தினால் டயர்களுக்கு ஏற்படும் பாதிப்புகளைத் தவிர்க்க முடியாது என்றாலும், அந்த பாதிப்புகளால் ஏற்படும் டயர் வெடிப்பு, தேய்தல் போன்றவற்றைத் தடுக்கலாம். இதற்குத் தேவை முன்னெச்சரிக்கை நடவடிக்கைதான். கடைசியாக டயர்களை இடம் மாற்றிப் பொருத்தி 10,000 கி.மீ தாண்டியிருந்தால், உடனடியாக டயர்களை மாற்றிப் பொருத்துங்கள்.</p>
<p class="content">வெயில் காலத்தில் டயர்களின் காற்றழுத்தத்தை அதிகாலையில் சோதிப்பதுதான் நல்லது. காரணம், பகலில் வெளியில் உள்ள வெப்பம் காரின் டயரில் உள்ள அழுத்தத்தை அதிகரிக்கும். வெளியில் இருக்கும் வெப்பம் 10 டிகிரி அதிகரித்தால், டயரின் அழுத்தம் 1 முதல் 2 றிஷிமி அதிகரிப்பதாக அமெரிக்காவின் ரப்பர் தயாரிப்பாளர்கள் குழு சொல்கிறது.</p>
<p class="content">இதனால், டயர் சாதாரண நிலையில் இருக்கும்போது அழுத்தத்தைச் சோதிப்பதே சரியாக இருக்கும். டயர்களில் காற்றழுத்தம் மிகச் சரியானதாக இருக்க வேண்டும். குறைந்த காற்றழுத்தம் இருந்தால், டயரின் பக்கவாட்டுப் பகுதிகளும் வளைந்து சாலையில் உரசும். இதனால், மிகவும் அதிகமான வெப்பம் உருவாவதோடு மட்டுமல்லாமல், தேய்மானம் அதிகரித்துவிடும். தேவைக்கு அதிகமான காற்றழுத்தம் இருந்தால், டயரின் நடுப் பகுதி மட்டும் சாலையில் உரசும். இதனால், மிக வேகமாக ட்ரெட்டுகள் தேய்ந்து க்ரிப் குறைந்துவிடும்.</p>
<p class="content">முக்கியமாக, ஸ்பேர் டயரையும் சரியான காற்றழுத்தத்தில் உள்ளதா என்று சோதித்துவிடுங்கள். மோசமான நிலையில் இருந்தால், ஸ்பேர் டயர் இருந்தும் உபயோகம் இல்லை.</p>
<p class="content">அனைத்து டயர்களின் ட்ரெட்டுகளும் சீராக இருக்க வேண்டும். அதேபோல், வீல்களின் அலைன்மென்ட்டையும், பேலன்ஸையும் செக் செய்துவிடுங்கள். இல்லாவிட்டால், ஏதாவது ஒரு டயர் மட்டும் மிக அதிகமாகத் தேய்ந்துவிடும்.</p>
<p style="text-align: center"><span style="color: #ff0000"><span style="font-size: small">பேட்டரி</span></span></p>
<p class="content">பேட்டரியை எதற்குத் தனியாகக் கவனிக்க வேண்டும்? என்று அசட்டையாக இருக்கக் கூடாது. கோடையில் சாதாரணமாகவே காற்றில் வெப்பம் அதிகமாக இருக்கும். இதனுடன் இன்ஜின் கம்பார்ட்மென்டில் இருக்கும் வெப்பமும் சேர்ந்து பேட்டரியைக் காலி செய்துவிடும். மழைக் காலத்தில்தான் பேட்டரி ரிப்பேர் ஆகிறது என நினைக்கிறோம். ஆனால், இதற்குக் காரணமே கோடை காலத்தில் பேட்டரியைச் சரியாகக் கவனிக்காமல் இருப்பதுதான் என்கிறார்கள் ஆட்டோமொபைல் வல்லுநர்கள்.</p>
<p class="content">பேட்டரி மட்டும் இல்லாமல், சார்ஜிங் சிஸ்டத்தில் பிரச்னை இருந்தாலும் சிக்கல்தான். வோல்டேஜ் ரெகுலேட்டரில் பிரச்னை இருந்தால்கூட, அதிகமாக சார்ஜ் ஏறி பேட்டரி முழுவதும் காலியாகிவிடும்.</p>
<p style="text-align: center"><img alt="" align="middle" width="550" height="263" src="http://cdnw.vikatan.com/motor/2014/05/odunjh/images/p140.jpg"></p>
<p class="content">பேட்டரி கூடுதல் வெப்பத்தில் இயங்க வேண்டியிருப்பதால், பேட்டரிக்குள் இருக்கும் திரவம் ஆவியாகிக்கொண்டே இருக்கும். பேட்டரியில் டிஸ்டில்டு வாட்டர் அளவு குறைந்து இருந்தால், உடனடியாக 'டாப்-அப்’ செய்துவிட வேண்டும். வெயில் காலத்தில் பேட்டரிக்குள் நடக்கும் வேதியியல் வினைகள் அதிகமாக இருக்கும். எனவே, பேட்டரி வேகமாக சார்ஜ் ஆகும். அதனால், பேட்டரி சாதாரணமாக சார்ஜ் ஆகிறதா அல்லது விரைவாக சார்ஜ் ஆகிறதா என்பதைத் தெரிந்து வைத்துக்கொள்வது, பின்னால் வரப்போகும் பிரச்னைகளில் இருந்து காப்பாற்றும்.</p>
<p class="content">பல சமயம் நாம், பேட்டரி மீது படிந்திருக்கும் தூசியை அப்படியே விட்டுவிடுவோம். தூசி ஓரளவுக்கு மேல் படிந்தபிறகு மின்சாரத்தைக் கடத்த ஆரம்பித்துவிடும். இதனால், சார்ஜ் வீணாகும். எனவே, தூசியைச் சுத்தம் செய்வது அவசியம். பேட்டரி டெர்மினல்களில் துருப்பிடித்திருந்தால், அவை 'இன்சுலேட்டர்’ ஆக மாறிவிடும். இதனால், மின்சாரம் கடத்தப்படும் திறன் குறைந்துவிடும். எனவே, இதையும் சுத்தம் செய்துவிடுங்கள்.</p>
<p class="content">கார் பேட்டரியைச் சுத்தம் செய்வதற்கு முன்பு கையில் வாட்ச், மோதிரம் போன்றவற்றை அகற்றிவிடுங்கள். ஃபுல் ஸ்லீவ் சர்ட் அல்லது க்ளோவ்ஸ் அணிந்துகொண்டு செய்யலாம். கார் பேட்டரியில் கை வைப்பதற்குப் பயமாக இருந்தால், சர்வீஸ் சென்டரில் எப்படிச் செய்கிறார்கள் எனப் பார்த்துக் கற்றுக்கொண்டு, நீங்களே செய்யலாம்.</p>
<p style="text-align: center"><span style="color: #ff0000"><span style="font-size: small">ஏ.சி.</span></span></p>
<p class="content">வெளியே கடுமையாக வெயில் அடித்தாலும் காருக்குள் ஏ.சி இருப்பதால், கோடை காலப் பயணம் இனிதாக இருக்கிறது. ஆனால், இந்த மாதிரியான சமயத்தில் ஏ.சி திடீரென செயலிழந்து போனால், என்ன ஆகும் என நினைத்துப் பாருங்கள். ஜன்னலை மூடிவைத்தும் ஓட்ட முடியாது; ஜன்னலைத் திறந்து வைத்தாலும் அனல் காற்று அடிக்கும். எனவே, கோடையில் பயணத்தைத் துவக்குவதற்கு முன்பு, காரின் ஏ.சி சிஸ்டத்தை முழுமையாக 'செக்-அப்’ செய்துவிடுவது நல்லது.</p>
<p class="content">கார் ஏ.சி மோசமாக வேலை செய்கிறது என்பதற்கான அறிகுறி, வெளியே இருக்கும் தட்ப வெப்பநிலையைவிட, 10 டிகிரி செல்சியஸ் குறைவான வெப்பநிலையை காருக்குள் தக்கவைத்துக்கொள்ள முடியாமல் இருப்பதுதான். காரின் ஏ.சி வேலை செய்கிறதா, இல்லையா என்ற விஷயத்தை மட்டுமே பயன்படுத்தும் நம்மால் செய்ய முடியும். ஏனென்றால், காரின் ஏ.சி சிஸ்டம் என்பது கொஞ்சம் சிக்கலான தொழில்நுட்பம். உள்ளே பெரிய பிரச்னையே இருந்தாலும், வெளியே ஒன்றையும் கண்டுபிடிக்க முடியாது.</p>
<p style="text-align: center"><img alt="" align="middle" width="450" height="357" src="http://cdnw.vikatan.com/motor/2014/05/odunjh/images/p142.jpg"></p>
<p class="content">சில கார்களில் ஏ.சியில் இருக்கும் பெல்ட்தான், இன்ஜின் கூலிங் சிஸ்டத்தில் இருக்கும் வாட்டர் பம்ப்பையும் இயக்குகிறது. இந்த பெல்ட் நல்ல நிலையில் இருக்கிறதா? ஏ.சி ரெஃப்ரிஜெரன்ட் திரவம் தீர்ந்துவிட்டதா? எங்காவது கசிவு இருக்கிறதா? ரப்பர் ரிங்குகள் நல்ல நிலைமையில் இருக்கிறதா என்பதையெல்லாம் நாமாகச் செய்ய முடியாது. எனவே, பிரத்யேக கார் ஏ.சி மெக்கானிக்கிடம் கொடுத்துப் பார்க்கச் சொல்வதே நல்லது.</p>
<p style="text-align: center"><span style="color: #ff0000"><span style="font-size: small">இன்டீரியர்</span></span></p>
<p class="content">என்னதான் எல்லா காரிலும் ஏ.சி இருந்தும், கோடை காலத்தில் காருக்குள் ஏறி உட்கார்ந்து ஏ.சி முழு வேகத்தில் இயங்க ஆரம்பிப்பதற்கு முன்பே, நமக்கு வியர்த்துக் கொட்டிவிடும். மேலும், கடும் வெயிலில் கார் நிற்கும்போது, எந்தக் காரணத்தைக் கொண்டும் காருக்குள் குழந்தையையோ, செல்லப் பிராணியையோ, முதியவரையோ விட்டுச் செல்லக் கூடாது. நம் உடலைவிட இவர்களுடைய உடல் மிக வேகமாக சூடாகும். அதனால், மோசமான விளைவுகள் ஏற்பட்டுவிடும். உதாரணத்துக்கு, கோடை காலம் உச்சத்தில் இருக்கும் சமயத்தில், காரின் டேஷ்போர்டு மிக அதிக வெப்பத்துடன் இருக்கும்.</p>
<p class="content">தொடர்ச்சியாக அதிக நேரம் வெயிலில் நின்ற காரின் ஸ்டீயரிங் வீலைத் தொடுவது எவ்வளவு பெரிய தண்டனை என்பது உங்களுக்குத் தெரியும். சரி, கோடை காலத்தில் காருக்குள் வரும் வெப்பத்தைக் எப்படிக் கட்டுப்படுத்துவது?</p>
<p class="content"><img alt="" align="left" width="450" height="276" src="http://cdnw.vikatan.com/motor/2014/05/odunjh/images/p143.jpg"></p>
<p class="content">முதலில், காருக்குள் ஊடுருவும் சூரிய வெளிச்சத்தைக் கட்டுப்படுத்த வேண்டும். இதற்கு, காரை நிழலில் நிறுத்தலாம். ஆனால், எல்லா இடங்களிலும் நிழல் கிடைக்கும் என்று சொல்ல முடியாது. அதனால், வெயிலில் நிறுத்தும்போது விண்ட் ஷீல்டு கவரை காரின் உள்பக்கம் பொருத்தலாம். இல்லை என்றால், துணியால் காரின் ஸ்டீயரிங் வீல், டேஷ்போர்டு போன்றவற்றை மூடி வைக்கலாம். இதுபோன்று செய்யும்போது வெப்பத்தைக் குறைப்பதோடு அல்லாமல், அதிக வெப்பத்தினால் இந்த பிளாஸ்டிக்ஸ் உருகுவதையும் குறைக்க முடியும். உருகிய பிளாஸ்டிக்ஸ் வாசனைதான் சிலருக்குக் காரில் ஏறியதும் தலைசுற்றுவதற்குக் காரணம். சிலருக்கு இந்த வாசனையே அலர்ஜி!</p>
<p class="content">இப்போது சன் ஸ்க்ரீன் ஒட்ட முடியாது என்பதால், விண்டோ ஷேட் வாங்கிப் பொருத்தலாம். ஆனால், வெளியே என்ன நடக்கிறது என்பதை மறைக்கும் அளவுக்கு இருக்கும் ஷேடுகளைப் பயன்படுத்த வேண்டாம்.</p>
<p class="content">அதிக நேரம் வெயிலில் நின்ற காரைத் திறந்தவுடன் ஏறி அமர்ந்துகொள்ளக் கூடாது. சிறிது நேரம் உள்ளே இருக்கும் அனல் காற்றை வெளியேறவிட்டு, அமரலாம். அப்போதும் காரினுள் அனல் பறக்கத்தான் செய்யும். இது மாதிரியான சமயங்களில் ஏ.சி-ஐ முழுவதுமாக செட் செய்துவிட்டு ஜன்னல்களை மூடிவிடுவோம். இதனால் எந்த உபயோகமும் இல்லை. காரில் ஏறியதும் எல்லா ஜன்னல்களையும் திறந்துவைத்துவிட்டு, இன்ஜினை ஆன் செய்து ஏ.சி ஃபேனை மட்டும் அதிகபட்ச வேகத்தில் வைத்தால், ஒருசில நிமிடங்களில் காருக்குள் இருக்கும் வெப்பம் குறைந்துவிடும். இப்போது ஜன்னல்களை மூடிவிட்டு ஏ.சி-ஐ ஆன் செய்தால், உடனடி பலன் கிடைக்கும். பிறகு, பயணத்தைத் தொடரலாம்.</p>
<p style="text-align: center"><span style="font-size: small"><span style="color: #ff0000">கலரைக் காப்பாற்றுவோம்!</span></span></p>
<p class="content">கார், பைக்கின் அப்பீலே வண்ணம்தான். அது மங்கினால், மிகப் பழைய வாகனம் போலத் தோற்றம் அளிக்கும். காரின் வண்ணத்துக்கு எதிரி, வெயில் மற்றும் பறவைகளின் எச்சம். இந்த இரண்டில் இருந்தும் பாதுகாத்துவிட்டால், காரின் அழகு குலையாது. மெட்டாலிக் பெயின்ட் பூசப்பட்ட வாகனங்களின் பளபளப்பு குறைந்தால், வாகனத்தின் மதிப்பு குறையும்.</p>
<p class="content"><img alt="" align="left" width="350" height="305" src="http://cdnw.vikatan.com/motor/2014/05/odunjh/images/p146.jpg">நம்மீது வெயில் படாமல் பயணம் செய்வதற்குத்தான் வாகனம். எனவே, வெயிலைத் தவிர்க்க முடியாது. ஆனால், பயணம் முடிந்து காரை கவர் கொண்டு மூடிவைக்கும்போது சில விஷயங்களைக் கவனிப்பது அவசியம். காரின் மேற்பரப்பில் உள்ள தூசிகளுடன் அப்படியே கவர் கொண்டு மூடினால், தூசுகள் கவரில் ஒட்டிக்கொள்ளும். திரும்பப் திரும்பப் பயன்படுத்துபோது, தூசுகள் காரின் பெயின்ட் மீது கீறல்கள் ஏற்படுத்தும். எனவே, காரின் கவரும் சுத்தமாக இருப்பதை உறுதிசெய்வது அவசியம். நீண்ட நேரம் காரை வெயிலில் நிறுத்த நேர்ந்தால், கவர் கொண்டு மூடிவைக்கலாம். அதேபோல், ஏதாவது மரத்தின் கீழ் வாகனத்தை நிறுத்திவைக்கும்போதும் கவரைப் பயன்படுத்தலாம். இரவு நேரத்தில் மரத்தின் கீழ் வாகனத்தை நிறுத்தி வைப்பதைத் தவிர்க்க வேண்டும். ஏனெனில், மரத்தில் தங்கும் பறவைகளின் எச்சத்தால், காரின் வண்ணமே மாறிப்போகும். பறவை எச்சத்தில் இருக்கும் ஒருவித திரவம், பெயின்டுக்கு எதிரி. இந்த திரவமானது பெயின்டின் லேயர்களில் ஊடுருவி, தகடுவரை பாய்ந்துவிடும். பின்னர், படிப்படியாக பெயின்ட் பூச்சு உதிர ஆரம்பிக்கும். பெயின்ட் உதிர்ந்த இடத்தில் தகடு வெளியே தெரிய ஆரம்பிக்கும்போது, காற்றில் உள்ள ஈரப்பதத்தால் துருப்பிடிக்க ஆரம்பிக்கும். எனவே, காரில் பறவை எச்சம் விழுந்துவிட்டால், உடனே அதை தண்ணீர்கொண்டு சுத்தம் செய்துவிடுவது நல்லது. காலதாமதம் செய்தால், பெயின்ட்டைப் பாதித்துவிடும்.</p>
<p class="content">அதேபோல், பயணத்தின்போது போக்குவரத்து நெரிசலால் அல்லது வேறு காரணங்களால் காரில் ஏதாவது கீறல்கள் விழுந்தால், அதை அப்படியே நீண்ட நாட்களுக்கு விட்டுவிடக் கூடாது. ஏனெனில், பெயின்டின் லேயர்கள் கடந்து தகடுவரை கீறல் பாய்ந்திருந்தால், காற்றின் ஈரப் பதத்தால், அந்த இடத்தில் துருப்பிடித்து, அது அப்படியே பரவ ஆரம்பிக்கும். அதனால், காரின் வண்ணத்துக்கு ஏற்ற நெயில் பாலீஷ் காரில் இருப்பது நல்லது. கீறல் விழுந்த இடத்தில் நெயில் பாலீஷைத் தற்காலிகமாகப் பயன்படுத்துவது, துருப்பிடிப்பதில் இருந்து காக்கும்.</p>
<p class="content">மேலும், காரை வெயிலில் வாட்டர் வாஷ் செய்யக் கூடாது. நிழலில் வைத்துச் சுத்தம் செய்வதுதான் சரியான முறை. அதேபோல், வெயிலில் பயணித்த காரின் மேற்பரப்பு மிகச் சூடாக இருக்கும். அந்தச் சமயத்தில் குளிர்ந்த நீரை மேலே ஊற்றினால், அது பெயின்டைப் பாதிக்கும்.</p>
<p style="text-align: center"><span style="color: #ff0000"><span style="font-size: small">பிரேக் டவுன்</span></span></p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> ஏகப்பட்ட முன்னெச்சரிக்கை நடவடிக்கைகளை எடுத்தும், கார் எங்காவது நடுரோட்டில் ரிப்பேர் ஆகிவிட்டால் என்ன செய்வது? முதலில், காரை சாலை ஓரமாக நிறுத்துங்கள். எமெர்ஜென்சி<img alt="" align="right" width="150" height="136" src="http://cdnw.vikatan.com/motor/2014/05/odunjh/images/p150(1).jpg"> ஃப்ளாஷர் லைட்டுகளை ஆன் செய்துவிடுங்கள்.</p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> முடிந்தவரை உங்கள் காரை நேர்கோட்டில் இருக்கும் சாலையில் நிறுத்துங்கள். உங்கள் காருக்குப் பின்புறம் சாலை வளையாமல் இருப்பது அவசியம். காரின் பின் பக்கம் 10 மீட்டர்கள் தள்ளி ரேஞ்சர் டிரையாங்கிள் வைத்துவிடுங்கள்.</p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> காரின் பானெட்டைத் திறந்து வைத்துவிட்டு, காரைவிட்டுத் தள்ளியே நில்லுங்கள்.</p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> நீங்கள் நிற்பது டோல்கேட் கொண்ட நான்கு வழிச்சாலை என்றால், கடைசியாகக் கடந்த டோல்கேட்டின் ரசீதை எடுங்கள். பெரும்பாலான டோல் கேட்டுகளின் ஹெல்ப் லைன் நம்பர் அந்த ரசீதில் இருக்கும். கார் நிறுவனங்கள் அளிக்கும் 24ஜ்7 உதவியைவிட இவர்களால் உங்களை மிக எளிதாக அடைய முடியும். ஏனென்றால், அவர்களுக்கு சாலை நன்றாகத் தெரியும் என்பதோடு, மிக அருகில் இருக்கும் மெக்கானிக்கை அவர்களுக்கு நிச்சயம் தெரிந்திருக்கும்.</p>
<p style="text-align: center"><img alt="" align="middle" width="350" height="282" src="http://cdnw.vikatan.com/motor/2014/05/odunjh/images/p148.jpg">                     </p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> பஞ்சர் போடுவதற்கு இப்போது எல்லாருக்கும் தெரிந்திருக்கிறது. டயர் மாற்றுவதற்கு முன்பு, கார் கட்டாயம் அந்தச் சாலையைவிட்டு வெளியேதான் இருக்க வேண்டும்.</p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> காரில் எலெக்ட்ரிக்கல் ஃப்யூஸ் போயிருந்தால் அல்லது ஹெட்லைட் பல்ப் ஃப்யூஸ் ஆகியிருந்தால், அதை நீங்களே சரிசெய்ய முடியும். அதற்கான எக்ஸ்ட்ரா ஃப்யூஸ் மற்றும் பல்ப், உங்கள் காரின் எமெர்ஜென்ஸி கிட்டில் இருக்கும்.</p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> வீல் பஞ்சர் ஆனது தெரியாமல் நீண்ட தூரம் ஓட்டிவந்தால், வீல் டிஸ்க் பெண்ட் ஆகி, வீலையே மாற்ற வேண்டியது வரும். எனவே, சமமான சாலையில் செல்லும்போது, கார் ஒரு பக்கமாக இழுக்கிறதா எனக் கவனிக்க வேண்டும். அதேபோல், மலைச் சாலையில் இறங்கும்போது சரியான கியரைத் தேர்ந்தெடுத்து இறங்காமல், பிரேக்கில் கால் வைத்தவாறு ஓட்டிக்கொண்டு இறங்கினால், பிரேக் ட்ரம் - டிஸ்க் அதிக சூடேறி செயலிழந்துவிடும்.</p>
<p style="text-align: center"><span style="color: #ff0000"><span style="font-size: small">ஒயரிங்</span></span></p>
<p class="content">காரில் தீ விபத்து ஏற்படுவதற்கு முக்கியக் காரணம், மின் கசிவு. இது, ஒயரிங் சரியாக இன்ஷ§லேஷன் செய்யப்படாமல் இருந்தால் அல்லது தரமற்ற பொருட்கள் பயன்படுத்தப்பட்டு இருந்தால், வெப்பத்தில் இளகி மின் கசிவு ஏற்பட்டு பெரும்பாலான விபத்துகள் நடப்பதற்குக் காரணமாக அமைகிறது. எனவே, எலெக்ட்ரிக்கல் விஷயத்தில் அதிக எச்சரிக்கையுடன் இருப்பது அவசியம். அதுவும் வெயில் காலங்களில், பிளாஸ்டிக் பாகங்கள் வெப்பதால் உருகுவதற்கு வாய்ப்பு அதிகம் என்பதால், கூடுதல் கவனம் அவசியம். பொதுவாக, கம்பெனி ஃபிட்டிங்கில் இருந்தாலும் சரி; அல்லது தனியாரிடம் கொடுத்து ஒயரிங் பணிகள் செய்திருந்தாலும் சரி. வெயில் காலத்துக்கு முன்பே ஒருமுறை, அனைத்து எலெக்ட்ரிகல் பாகங்களையும் சர்வீஸ் சென்டரில் கொடுத்து செக் செய்துவிடுவது நல்லது. தனியாரிடம் கொடுத்து ஆடியோ சிஸ்டம், எக்ஸ்ட்ரா லைட்ஸ் போன்றவை பொருத்தியிருந்தால், முழுமையாக ஒருமுறை சோதனை செய்துவிடுங்கள்.</p>
<p class="content"><img alt="" align="left" width="350" height="233" src="http://cdnw.vikatan.com/motor/2014/05/odunjh/images/p152.jpg"></p>
<p class="content">காரின் வண்ணம் என்பது - பிரைமர், பிரைமர் கோட், பெயின்ட், கிளியர் கோட் ஆகிய நான்கு லேயர்களைக்கொண்டது. காரின் வண்ணம் வெயில், மழை, புழுதி, சேறு மற்றும் பறவை எச்சங்களால் அதன் உண்மைத் தன்மை மறைந்து, மங்கலாகக் காட்சி அளிக்கும். இதை சீராக்கத்தான், பாலீஷ் செய்யப்படுகிறது. கார் பாலீஷிங் எப்படிச் செய்யப்படுகிறது? அதை, கோவையில் ப்ளூ ரெயின் டீட்டெயிலிங் சென்டர் வைத்துள்ள பிரபுவிடம் கேட்டபோது, செய்முறையிலேயே விளக்கினார்.</p>
<p style="text-align: center"><span style="font-size: small"><span style="color: #ff0000">காருக்கு பாலீஷ் எப்படிச் செய்கிறார்கள்?</span></span></p>
<p class="content"><span style="color: #0000ff">பாடி வாஷ்</span></p>
<p style="text-align: center"><span style="color: #0000ff"><img width="350" height="224" alt="" src="http://cdnw.vikatan.com/motor/2014/05/odunjh/images/P153(1).jpg"></span></p>
<p class="content">பாலீஷிங் வேலைக்கு வந்துள்ள காரை, முதலில் 'கம்ப்ரஸர் ஏர் பிரஷர்’ மூலம் காரின் வெளிப்புறம் மற்றும் உள்புறம் உள்ள மண் மற்றும் தூசுகளை அகற்றுகிறார்கள். பிறகு, கம்ப்ரஸர் பிரஷரில் தண்ணீரைக்கொண்டு, காரின் வெளிப்புறம் மற்றும் இன்ஜின் பகுதிகளைச் சுத்தப்படுத்துகிறார்கள். அதன் பிறகு, ஃபோம் ஆயில் மற்றும் தண்ணீரைச் சரியான அளவில் கலந்து, காரின் வெளிப்புறம் மற்றும் இன்ஜின் பகுதிகளில் தெளித்து, துணியால் காரை நன்றாகச் சுத்தம் செய்கிறார்கள். மீண்டும் தண்ணீரைத் தெளித்து ஃபோம்-ஐ அகற்றி விடுகிறார்கள். இறுதியாக ஈரத்தை ஏர் பிரஷர் மூலம் உலரவைக்கிறார்கள். பிறகு, உலர்ந்த துணியால் ஈரம் இல்லாமல் சுத்தம் செய்ததும், பாடி வாஷ் ஓவர்.</p>
<p class="content"><span style="color: #0000ff">சாண்டிங்</span></p>
<p class="content">காரை பாடி வாஷ் செய்த பின்புதான், பாலீஷிங்கின் முதல் கட்டம். பாலீஷிங் செய்ய எமரி 2000 க்ரிட் பேப்பர் மற்றும் தண்ணீர் கலந்த கார் ஷாம்பூ முக்கியப் பொருட்களாக இருக்கின்றன. கார் ஷாம்பூவை காரின் மேற்பரப்பில் ஸ்பிரே செய்து, எமரி பேப்பர் கொண்டு அழுத்தம் கொடுக்காமல் மெள்ளத் துடைக்கிறார்கள். இப்படிச் செய்யும்போது, காரில் ஒட்டியுள்ள சிறு துகள்கள், தூசிகள், சின்ன சிராய்ப்புகள் எல்லாம் மறைந்துவிடுமாம். ஆனால், காரின் வண்ணம் சற்றும் மங்கலாகக் காட்சி தருகிறது. இதன் பின்பு, அடுத்த கட்டத்துக்குச் செல்கிறது கார்.</p>
<p style="text-align: center"><img alt="" align="middle" width="600" height="300" src="http://cdnw.vikatan.com/motor/2014/05/odunjh/images/p155.jpg"></p>
<p class="content"><span style="color: #0000ff">ரப்பிங் பாலீஷ்</span></p>
<p class="content">வெள்ளை நிறத்தில் இருக்கும் ரப்பிங் காம்பொனென்ட் சொலிஷன் மற்றும் 'உல்லன் பேடு’ பொருத்திய கார் பாலீஷர் கொண்டு மிதமான சூட்டில் 'பாஃப்பிங்’ செய்யப்படுகிறது. இந்த ரப்பிங் காம்பொனென்டை காரின் மேற்பரப்பில் தெளித்துவிட்டு, உல்லன் பேடு பொருத்திய பாலீஷர் மிஷினைக் கொண்டு, மெதுவாக கோணம் மாறாமல் பாலீஷ் செய்கிறார்கள். இப்படிச் செய்யும்போது, காரின் கிளியர் கோட் மேற்பரப்பில் உள்ள சிராய்ப்புகள் நீங்கி, சற்று பளபளப்புத் தன்மைக்கு கார் மாறுகிறது.</p>
<p class="content"><span style="color: #0000ff">க்ளேஸ் பாலீஷ்</span></p>
<p class="content">இதற்கு சாம்பல் நிறத்தில் இருக்கும் பாலீஷிங் சொல்யூஷன் மற்றும் 'ஃபோம் பேடு’ களத்துக்கு வருகிறது. ஆனால், இதில் ஃபோம் பேடு சற்று தடிமனாக இருப்பதால், சிறிதளவில் அழுத்தம் கொடுத்து, பேடு பொருத்திய பாலீஷர் மிஷினைக் கொண்டு மெதுவாக கோணம் மாறாமல் சற்று வெப்பத்தைக் கூட்டி பாலிஷ் செய்கிறார்கள். இதில், காரின் மேற்பரப்பு வழவழப்பான நிலைக்கு மாறுகிறது. அதாவது, காரின் மீது கை வைத்தால் வழுக்குகிறது.</p>
<p class="content"><span style="color: #0000ff">சீலன்ட் பாலீஷ்</span></p>
<p class="content">பாலீஷிங்கில் விலை அதிகமான பொருள், இந்த சீலென்ட். மஞ்சள் நிறத்தில் இருக்கும் இந்த சொல்யூஷன், காரின் பெயின்டுக்குப் பாதுகாப்புக் கவசமாக, காரின் வெளிப்புறத்தில் மேலும் ஒரு லேயரை உருவாக்குகிறது. மீண்டும் ஃபோம் பேடு உதவியைக் கொண்டு பாலீஷிங் செய்யப்படுகிறது. இதன் மூலம் கார் பெயின்ட்டின் ஆயுட்காலம் அதிகரிக்கிறது. காரின் பெயின்ட்டை சூரிய வெப்ப கதிர்களில் இருந்து காக்கிறது. பறவை எச்சங்கள் காரின் பெயின்ட்டை அரிக்காமலும் பாதுகாக்குமாம்.</p>
<p style="text-align: center"><img alt="" align="middle" width="550" height="410" src="http://cdnw.vikatan.com/motor/2014/05/odunjh/images/p157.jpg"></p>
<p class="content"><span style="color: #3366ff">வேக்ஸ் பாலீஷ்  </span></p>
<p class="content">காரின் கலர் ஷைனிங்காகக் காட்சி தர, இந்த வேக்ஸ் பாலீஷிங் மேற்கொள்ளப்படுகிறது. ஒருவர் வேக்ஸ் கொண்ட சின்ன துணியால் காரின் மேற்பரப்பில் வட்ட வடிவில் தேய்க்க... மற்றொருவர் மைக்ரோ ஃபைபர் துணியால் துடைத்துக்கொண்டு வருகிறார். இது முடிந்ததும் கார் மின்னுகிறது.</p>
<p class="content"><span style="color: #3366ff">வினைல் பிளாஸ்டிக் டிரெஸ்ஸிங்  </span></p>
<p class="content">காரின் வெளிப்புறத்தில் இருக்கும் பிளாஸ்டிக் பொருட்கள் வினைல் பாலிஷை கொண்டு பளபளப்பு ஆக்கப்படுகிறது. காரின் கண்ணாடிகளையும் பிரத்யேக கிளீனரைக் கொண்டு சுத்தப்படுத்துகின்றனர். இந்த பாலீஷிங் முறையாகச் செய்தால், காரின் பளபளப்புத் தன்மை குறைந்தது ஒரு வருட காலம் இருக்குமாம்.</p>
<p class="content"><span style="color: #0000ff">இன்டீரியர் பாலீஷிங்</span></p>
<p class="content">காரின் உட்பகுதியில் இருக்கும் டேஷ் போர்டு மற்றும் இதர பிளாஸ்டிக் பொருட்களை  'கம்ப்ரஷர் ஏர் பிரஷர்’ கொண்டு  மண் மற்றும் தூசியை அகற்றுகிறார்கள். பின்பு, ஒரு கிளீனிங் சொல்யூஷன் மற்றும் சற்று தடினமான பிரஷ்ஷைக் கொண்டு துடைத்து அழுக்கை அகற்றி, துணியால் துடைக்கும்போது, காரின் பிளாஸ்டிக் பொருட்கள் சுத்தமாகின்றன. இத்தனை செயல்பாடுகளும் நடந்து முடிய, சுமார் ஆறு மணி நேரம் ஆகிறது.</p>
<p class="content"><span style="color: #800080">கார் பராமரிப்பில் செய்யக் கூடாதவை</span></p>
<p class="content">வீட்டில் பயன்படுத்தும் சோப் பவுடரையோ, சோப் கட்டிககளைக் கொண்டோ காரைச் சுத்தப்படுத்தக் கூடாது. டர்க்கி டவல் கொண்டு காரைச் சுத்தம் செய்யக் கூடாது. உப்புத் தன்மைகொண்ட நீரை காரைச் சுத்தம் செய்யப் பயன்படுத்தக் கூடாது.</p>
<p class="content"> <span style="color: #ff0000">எவ்வளவு செலவு/நேரம்?</span></p>
<p class="content"><span style="color: #0000ff">டெஃப்லான் கோட்டிங் </span></p>
<p class="content"> </p>
<p class="content">ஸ்கூட்டர் <img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png"> 350 (1 மணி நேரம்)</p>
<p class="content">பைக்ஸ் <img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png"> 400 (2 மணி நேரம்)</p>
<p class="content">ஹேட்ச்பேக் கார் <img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png"> 2,800 (5 மணி நேரம்)</p>
<p class="content">எஸ்யூவி <img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png"> 3,800 (6 மணி நேரம்)</p>
<p class="content"><span style="color: #0000ff">சீலன்ட் கோட்டிங் </span></p>
<p class="content">ஹேட்ச்பேக் கார் <img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png"> 3,500 (6 மணி நேரம்)</p>
<p class="content">எஸ்யூவி கார் <img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png"> 4,500 (8 மணி நேரம்)</p>
<p style="text-align: center"><span style="font-size: small"><span style="color: #ff0000">ஹீட் அப்ஸார்பிங் விண்ட்ஷீல்டு</span></span></p>
<p class="content">பெரும்பாலான விலை உயர்ந்த கார்கள் இப்போது, 'ஹீட் அப்ஸார்பிங் விண்ட் ஷீல்டு’ எனும் விஷேச கண்ணாடியைக் கொண்டிருக்கின்றன. சூரிய வெப்பம் காருக்குள் ஊடுருவாமல் தடுப்பதில் சன் கன்ட்ரோல் ஃபிலிம் அளவுக்கு இது சிறப்பாகச் செயல்படாது என்றாலும், கோடை காலத்தில் ஓரளவுக்கு நன்மையைத் தரும். இந்த வகை ஸ்பெஷல் விண்ட் ஷீல்டுகளால் கிடைக்கும் நன்மைகள் என்ன?</p>
<p class="content"><img alt="" align="left" width="250" height="153" src="http://cdnw.vikatan.com/motor/2014/05/odunjh/images/p158.jpg"></p>
<p class="content">முதலில் காருக்குள் வரும் சோலார் வெப்பம் குறைகிறது. இதனால் ஏ.சி பயன்பாடு குறையும் என்பதால், சக்தியை மிச்சப்படுத்தலாம். மைலேஜும் கொஞ்சம் அதிகரிக்கும். காருக்குள் வரும் அல்ட்ரா-வயலெட் மற்றும் இன்ஃப்ரா ரெட் கதிர்களும் ஓரளவுக்கு இதன் மூலம் கட்டுப்படுத்தப்படுகிறது. இந்த வகை விண்ட் ஷீல்டு பயன்படுத்தும்போது, கண்கள் கூசுவதும் குறைகிறது. 1960-களில் இருந்தே இந்த வகைக் கண்ணாடி பயன்படுத்தப்பட்டு வந்தாலும், கார்களில் கடந்த 20 ஆண்டுகளாகத்தான் பரவலாகப் பயன்படுத்தப்படுகிறது. சட்டப்படி இது சன் கன்ட்ரோல் ஃபிலிம் கிடையாது என்பதால், கார்களில் இந்த வகை கண்ணாடி இருப்பதால் எந்தப் பிரச்னையும் இல்லை. மேலும், குளிர்காலத்தில் காருக்குள் இருக்கும் வெப்பத்தையும் இது வெளியே கடத்தாது. எனவே, இது ஆண்டு முழுவதும் பயன்படும். நம் நாட்டில், ஹோண்டா அமேஸிலும், சில உயர் ரக கார்களிலும் இந்த ஹீட் அப்ஸார்பிங் விண்ட் ஷீல்டு பொருத்தப்பட்டு விற்பனையாகிறது.</p>
<p style="text-align: center"><span style="font-size: small"><span style="color: #ff0000">கார் டீட்டெய்லிங்... கவனிக்க...</span></span></p>
<p class="content">கோடை காலத்துக்கு என்று காரில் தனியாக டீட்டெயிலிங் வேலைகள் செய்ய வேண்டிய அவசியம் இல்லை. எப்போதும் போலவே வேக்ஸ், பாலீஷ் போட்டு வந்தாலே போதும். உங்களுடையது புத்தம் புதிய கார் என்றால், இன்னும் பெயின்ட் ப்ரொடெக்ஷன் கோட்டிங் கொடுத்திருக்க மாட்டார்கள். எனவே, கோடை காலம் துவங்குவதற்கு முன்பே காருக்கு  பெயின்ட் ப்ரொடெக்ஷன் கோட்டிங் கொடுத்துவிடுங்கள். பழைய காராக இருந்தாலும் இதுநாள் வரை இந்த கோட்டிங் கொடுக்கவில்லை என்றால், உடனே செய்துவிடுங்கள். வெயில் காலத்தில் காரின் பெயின்ட் வண்ணம் மங்குவதை இது பெரிதும் தடுக்கும். காருக்கு பெயின்ட் ப்ரொட்டெக்ஷன் கோட்டிங் செய்ய 1,000 ரூபாயில் இருந்து 3,000 ரூபாய் வரை ஆகும்.</p>
<p class="content"><img alt="" align="right" width="300" height="213" src="http://cdnw.vikatan.com/motor/2014/05/odunjh/images/p159.jpg"></p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> பொதுவாக, கோடை காலத்தில் கார்களின் இன்ஜின் மிகவும் 'ரஃப்பாக’ இயங்குவது போல இருக்கும். இதற்குக் காரணம், காரின் பெயின்ட்டும்தான். இது என்ன புதிதாக இருக்கிறதே என்று பார்க்கிறீர்களா? ஆம். காரின் பெயின்ட்டில் மைக்ரோ அளவுகளில் கண்ணுக்குத் தெரியாத துளைகள் இருக்கும். காரின் இன்ஜின் கம்பார்ட்மென்டில் இருக்கும் வெப்பம், இந்த துளைகள் வழியாகவும் வெளியேறும். ஆனால், அழுக்குகள் படிந்து இந்த துளைகள் அடைத்துக்கொண்டுவிட்டால், வெப்பம் வெளியேறாது. இதனால், வெப்பம் இன்ஜின் கம்பார்ட்மென்டிலேயே தங்கும் என்பதால், காரின் இன்ஜின் சற்றே அதிக சூடாக இயங்கும். இதனால்தான் கார் இன்ஜின் 'ரஃப்பாக’ இயங்கும் உணர்வு ஏற்படுகிறது. வழக்கமான வேக்ஸ், பாலீஷ் போன்றவை இந்த அழுக்குகளை எடுத்துவிடும்.</p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> எந்த காராக இருந்தாலும் சரி. ஐந்து மாதங்களுக்கு ஒருமுறை வேக்ஸ் மற்றும் ஷாம்பூ வாஷ் செய்வது, காரின் பாடியைப் பாதுகாப்பாக வைத்திருக்கும். ஆனால், ஒருமுறை இதைச் செய்தவுடன் நாம் அப்படியே விட்டுவிடாமல், வீட்டிலும் காரை அடிக்கடி சுத்தப்படுத்தி வைக்கவேண்டும். அப்போதுதான் காரில் வேக்ஸ் போடுவதற்கே அர்த்தம் இருக்கிறது என்று டீட்டெய்லிங் எக்ஸ்பர்ட்டுகள் சொல்கிறார்கள். வேக்ஸ் மற்றும் ஷாம்பூ வாஷ் செய்வதற்கு 300 ருபாயில் இருந்து 1,000 ரூபாய் வரை செலவாகும்.</p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> காரின் இன்ஜின் கம்பார்ட்மென்டைச் சுத்தம் செய்யலாமா, வேண்டாமா என்ற சந்தேகம் பலருக்கும் இருக்கிறது. சில இடங்களில் உயரழுத்தத்தில் சூடான நீரைப் பாய்ச்சி இன்ஜின் பகுதியைச் சுத்தம் செய்கிறார்கள். இது தவறு. உள்ளே இருக்கும் சென்ஸார்களை இது பாதிக்கும் வாய்ப்பு இருக்கிறது. இன்ஜின் ஏரியாவில், குறைந்த அழுத்தத்தில் ஸ்டீம் வாஷ் மட்டுமே செய்ய வேண்டும். அதுவும் பிரத்யேக டீட்டெயிலிங் சென்டர்களில் செய்வதுதான் நல்லது. இன்ஜின் பகுதியில் பேட்டரி, இசியூ போன்ற முக்கிய பாகங்கள் இருப்பதால், இவற்றைச் சுத்தம் செய்யும்போது அதிகக் கவனம் தேவை. பேட்டரி மேல் சுண்ணாம்பு போல படிந்திருப்பதையும் சுத்தப்படுத்த வேண்டும்.</p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> 'இன்ஜின் லேக்கரிங்' (Engine lacquering) என்பது, காரின் இன்ஜின் பகுதியைப் பளிச்சென காட்டும். சில வாடிக்கையாளர்கள் இன்ஜின் பகுதிகூட மிகவும் சுத்தமாக இருக்க வேண்டும் என்பதில் கவனமாக இருப்பார்கள். அவர்களுக்குத்தான் இது. இந்த 'இன்ஜின் லேக்கரிங்' இன்ஜின் பகுதியை அழகாகக் காட்டுமே தவிர, வேறு எந்த நன்மையும் இல்லை. எனவே, இதற்கு செலவழிப்பதைத் தவிர்க்கலாம்.</p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> காரை வெயிலில் நிறுத்தினால், பெயின்ட் மங்கும் என்பது நமக்குத் தெரிந்ததே! ஒருவேளை காரின் பெயின்ட் வண்ணம் மங்கிவிட்டால் என்ன செய்வது? காரின் வண்ணம் மங்கிவிட்டால் பிரத்யேக டீட்டெய்லிங் சென்டர்களில் பாலீஷ் போட்டு, கீழே இருக்கும் பெயின்ட் வண்ணத்தை வெளியே கொண்டுவருவார்கள். ஆனால், மிகக் கவனமாகச் செய்ய வேண்டிய விஷயம் இது. ப்ரொஃபஷனலாக இதைச் செய்பவர்களுக்கு, பெயின்ட் லேயர்களில் இன்னும் எவ்வளவு கோட் பெயின்ட் உள்ளது என்று தெரியும். அதனால், தேவையான அளவு மட்டுமே பாலீஷ் செய்வார்கள். ஆனால், அனுபவம் இல்லாதவர்கள் இதைச் செய்யும்போது அளவுக்கும் அதிகமாக பாலிஷ் செய்து கூடுதல் கோட் பெயின்ட்டை எடுத்துவிட வாய்ப்புள்ளது. எனவே, இதை எங்கு செய்கிறீர்கள்? யார் செய்கிறார்கள் என்பது மிக முக்கியம்.</p>
<p class="content"><img alt="" align="right" width="350" height="96" src="http://cdnw.vikatan.com/motor/2014/05/odunjh/images/p160.jpg"></p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> காரில் ஸ்க்ராட்ச் விழுந்துவிட்டால் என்ன செய்வது? இன்று பலருக்கும் இந்தக் கேள்வி இருக்கிறது. ஸ்க்ராட்ச் விழுந்துவிட்டால் முதலில் எவ்வளவு ஆழமாக இருக்கிறது என்பதைப் பார்க்க வேண்டும். ஆழம் இல்லாமல் லேசான ஸ்க்ராட்ச்தான் என்றால், பாலீஷ் போட்டுச் சரிசெய்துவிடலாம். ஆனால், மிகவும் ஆழமான ஸ்க்ராட்ச் என்றால், ரீ-பெயின்ட்டிங் செய்துதான் ஆக வேண்டும். பெரும்பாலான இடங்களில், ஒரு பாடி பேனலுக்கு பெயின்ட் அடிக்க இவ்வளவு ரூபாய் என சார்ஜ் செய்கிறார்கள். ஒரு பேனலுக்கு 3,000 ரூபாயில் இருந்து 4,500 ரூபாய்வரை செலவாகும்.</p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> ஸ்க்ராட்ச் ரிமூவர் பென் (பேனாதான்) இப்போது நிறைய இடங்களில் கிடைக்கிறது. இதை வைத்துக்கொண்டு குறைந்த பெயின்ட் கோட்டிங்குகள் கொண்ட இந்தியத் தயாரிப்பு கார்களில் ஏற்படும் ஸ்க்ராட்ச்சைச் சரிசெய்ய முடியாது. நிறைய கோட்டிங்குகள் கொண்ட ஐரோப்பிய வகை கார்களில்தான் இது சிறப்பாக வேலை செய்யும்.</p>
<p style="text-align: center"><span style="font-size: small"><span style="color: #ff0000">சம்மர் பைக் டிப்ஸ்</span></span></p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> பைக்கை கோடை காலத்தில் பராமரிப்பது எளிதுதான். வெயிலில் பைக்கை நிறுத்தாமல், நிழலில் நிறுத்தினாலே பல பிரச்னைகளில் இருந்து தப்பிக்கலாம். அரை மணிநேரம் உச்சி வெயிலில் நின்ற பைக்கில் அமருவது எவ்வளவு கொடுமை?!</p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> பைக்குகளில் பெட்ரோல் டேங்க் வெளியில் இருப்பதால், சூரிய வெளிச்சம் நேரடியாகப் படும். பெட்ரோல் எளிதில் ஆவியாகக்கூடியது என்பதால், பெட்ரோல் டேங்க் கவர் வாங்கிப் போடலாம். பெட்ரோல் டேங்க் மூடி தளர்வாக இருந்தால், அதை டைட் செய்துவிடுங்கள்.</p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> கோடை காலத்தில் பேட்டரிகளில் உள்ள டிஸ்டில்டு வாட்டர் மிக வேகமாகத் தீர்ந்துவிடும். அதனால், பேட்டரியை டாப்-அப் செய்துவைப்பது அவசியம். அதிக வெப்பமான சூழ்நிலையில் பேட்டரிகள் இயங்கும்போது பேட்டரி சார்ஜ் ஏறுவதும், இறங்குவதும் மிக வேகமாக நடக்கும். பேட்டரியின் ஆயுளை ஹெட்லைட்டின் வெளிச்சத்தை வைத்துக்கூடக் கண்டுபிடிக்கலாம்.</p>
<p style="text-align: center"><img alt="" align="middle" width="450" height="453" src="http://cdnw.vikatan.com/motor/2014/05/odunjh/images/p162.jpg"></p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> கோடை காலத்தில் அதுவும், மதிய நேரங்களில் இன்ஜின் ஸ்மூத்தாக இயங்காதது போல இருக்கும். இந்த உணர்வு அதிகமாக இருந்தால் கடைசியாக இன்ஜினில் எப்போது ஆயில் மாற்றினீர்கள் என்று பாருங்கள். கோடைகாலம் துவங்குவதற்கு முன்பு ஆயில் மாற்றப்படவில்லை என்றால், இன்ஜின் ஆயிலை டாப்-அப் செய்யாமல், முழுவதையும் மாற்றிவிடுங்கள். இதனால் இன்ஜின் ஸ்மூத்தாக இயங்கும்.</p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> காலையில் முதலில் பைக்கை ஆன் செய்யும்போது, சிலர் ரெவ் செய்துகொண்டே இருப்பார்கள். இது தேவையே இல்லை. முதலில் ஆன் செய்ததும் சிறிது நேரம் ஐடிலிங்கில்தான் ஓடவிட வேண்டும். பின்னர் நிதானமாக ஓட்டினாலே போதும்; இன்ஜின் அதனுடைய ஆப்டிமம் வெப்பத்தில் இயங்க ஆரம்பித்துவிடும். அதுவும் கோடை காலத்தில் இன்னும் விரைவாக வார்ம்-அப் ஆகிவிடும்.</p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> கோடை காலத்தில் நம்முடைய ஹெல்மெட்டும் சூடாகும் என்பதைக் கவனத்தில் கொள்ள வேண்டும். தொடர்ந்து வெயிலில் ஓட்டும்போது ஹெல்மெட் சூடாகும். அதனால் அவ்வப்போது பைக்கை சாலையோரம் நிறுத்தி இளைப்பாறிச் செல்வதே நல்லது. வெயில் காலத்துக்கு என ஏர் வென்ட்டுகள் கொண்ட ஹெல்மெட்டுகள் கிடைக்கின்றன. இதைப் பயன்படுத்தலாம்.</p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> வெயிலில் அதிக தூரம் பைக் ஓட்டுவதைத் தவிருங்கள். தவிர்க்க முடியாத சூழ்நிலை என்றால், பஞ்சால் ஆன உடையை அணிந்து கொண்டு ஓட்டினால் உடலில் வெப்பம் தங்காது. நாற்கர நெடுஞ்சாலைகளில் தொடர்ந்து அதிக தூரம் ஓட்டுவதையும் தவிர்க்கலாம். ஏனெனில், நேரடியான சூரிய வெப்பத்தில் தொடர்ந்து ஓட்ட வேண்டியிருக்கும். சுற்று வழி என்றாலும், மரங்களால் சூழப்பட்ட சாலைகளில் ஓட்டும்போது வெயில் தெரியாது. ஓட்டவும் சுகமாக இருக்கும்.  </p>
<p class="content"><img alt="" align="absMiddle" width="10" height="10" src="http://cdnw.vikatan.com/motor/2014/05/odunjh/images/dot.jpg"> கோடை காலத்தில் டூவீலர் டயர்களின் காற்றழுத்தம் பெரும்பாலும் குறையாது என்றாலும், வாரத்துக்கு ஒருமுறை காற்றழுத்தத்தைச் சோதித்துவிடுவது நல்லது.</p>
<p style="text-align: right"><span style="color: #800080">- கா.பாலமுருகன், ர.ராஜா ராமமூர்த்தி, தி.விஜய்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நாங்க போலோ ஃபேமிலி </div>
<div class="subtitle1">ரீடர்ஸ் கிரேட் எஸ்கேப் </div>
<div class="subtitle2">தமிழ், படங்கள்: ராஜேந்திரன்</div>
<div class="subtitle3"></div>
<div class="content" style="border-top:1px solid #DDD;">
<p class="content">அந்தானைக்கு ரைட்ல திரும்பி, செத்த தூரம் நடந்தீயன்னா... செக்கச்செவேல்னு கன்னுக்குட்டி மாதிரி ஒரு போலோ கார் நிக்குதுல்லா... அதாம்ணே நம்ம கார்!'' என்று திருநெல்வேலியில் இருந்து 25 கி.மீ தொலைவில் இருக்கும் பனைகுடிக்குச் சென்ற நம்மை, தொலைபேசியில் ரூட் சொல்லி வரவேற்றார் தர்வேஷ் மீரான். ''தொழுகையை முடிச்சுட்டு வந்திடுதேன்... செத்த நேரம் வெயிட் பண்றீயளா?'' என்று ஃபோக்ஸ்வாகன் போலோ ஆட்டோமேட்டிக் காரின் சாவியை நம்மிடம் ஒப்படைத்தார்.</p>
<p class="content"> </p>
<p style="text-align: center"><img alt="" align="middle" width="600" height="341" src="http://cdnw.vikatan.com/motor/2014/05/odunjh/images/p92a.jpg"></p>
<p class="content">''எக்ஸாம் முடிஞ்சவுன்னே டூர் கூட்டிட்டுப் போறேன்னு வாப்பா சொன்னாரு... அதான் போட்டிங் போகப் போறோம்... எங்ககூட நீங்களும் வாரீயளா அங்கிள்!'' என்று ஹாயாக வந்தமர்ந்தார்கள் முகமது அஷிலும், முகமது ஆதிலும். உடன் தர்வேஷின் மனைவியும் மகளும் பின்சீட்டை ஆக்கிரமித்தனர்.</p>
<p class="content">தர்வேஷ் மீரான் சொன்னது போலவே அடக்கமாக, கன்றுக்குட்டி போல சிவப்பு நிறத்தில் மின்னியது போலோ. ஐந்து வண்ணங்களில் போலோ வந்தாலும், சிவப்பு நிற போலோவுக்கு என்று தனியாக கவிதையே பாடலாம். ''இது என்னோட மூணாவது பையன்!'' என்று சிலாகித்தார் தர்வேஷ்.</p>
<p class="content">ஆட்டோமேட்டிக் கார் என்பதால் கிளட்ச், கியர் ஜிக்-ஜாக் வேலைகள் தொந்தரவுகளிலிருந்து சுலபமாக்கி. கூடுதலாகக் கர்வப்படவைத்தது போலோ ஜிடி. கியர் பாக்ஸில் டிரைவ் மோட், ஸ்போர்ட்ஸ் மோட் என்று இரண்டு மோட்கள். டிரைவ் மோடிலேயே மேனுவல் ஆப்ஷனையும் செலெக்ட் செய்துகொள்ளலாம். டேஷ்போர்டு, சீட்டிங் பொசிஷன், ஸ்டீரியோ சிஸ்டம், க்ளோவ் பாக்ஸ் என்று உள்பக்கம் ஒரு லக்ஸ¨ரி காரில் இருப்பது போன்ற உணர்வு.</p>
<p class="content"><img alt="" align="left" width="250" height="337" src="http://cdnw.vikatan.com/motor/2014/05/odunjh/images/p92b.jpg"></p>
<p class="content">பனைகுடியில் இருந்து மணிமுத்தாறு அருவி சென்று, அங்கிருந்து சுமார் 60 கி.மீ தொலைவில் இருக்கும் காரையார் அணைக்கு ஒரு மினி டூர் அடித்துவிட்டு, அன்று இரவே திரும்பிவிடத் திட்டம்</p>
<p class="content">கட்டுமானத் தரத்துக்கும், நெடுஞ்சாலையில் பயணிக்கும்போது ஸ்டெபிளிட்டிக்கும் பெயர் பெற்ற போலோ ஜிடியை, பழைய முறையில் சாவியைத் திருகி ஆன் செய்தோம். 1.2 லிட்டர் கொண்ட 4 சிலிண்டர் இன்ஜின், செம ஸ்மூத்தாக, ரம்மியமாக உறுமிக் கிளம்பத் தயாரானது. டிரைவ் மோடில் கியர் லீவரைத் தள்ளிவிட்டு, பிரேக்கில் இருந்து காலை எடுத்ததுதான் தாமதம்... தானாகவே கிளம்பியது போலோ. வெறுமனே ஆக்ஸிலரேட்டரை மிதித்ததும், சீறிப் பறக்க ஆரம்பித்திருந்தது. ஆட்டோமேட்டிக் போலோவின் மிகப் பெரிய பலமே, இதன் 7 ஸ்பீடு டிஎஸ்ஜி டூயல் கிளட்ச் கியர்பாக்ஸ்தான். 'வலது கை கொடுப்பது இடது கைக்குத் தெரியக் கூடாது’ என்ற கொடை வள்ளல் கர்ணனின் பாலிசி மாதிரி, இன்ஜினுக்கே தெரியாமல் வேகத்துக்கு ஏற்ப கியர் ஏறி - இறங்குவது இதன் ஸ்பெஷாலிட்டி. இதில் 103 தீலீஜீ பவர் இருப்பதால், வேகத்துக்குக் குறைவே இல்லை. நெடுஞ்சாலையில் இதன் கியர் இண்டிகேட்டரையும், ஸ்பீடோ மீட்டரையும் வைத்துத்தான் எவ்வளவு வேகத்தில் போகிறோம் என்பதே தெரியவருகிறது. ''வெயிட்தாம்ணே இந்த கியர் பாக்ஸல ஒரே ஒரு மைனஸ்!'' என்று சூப்பர் மார்க்கெட் ஓனரான தர்வேஷ், ஆட்டோமொபைல் எக்ஸ்பர்ட் ஆனார்.</p>
<p class="content"><img alt="" align="middle" width="600" height="202" src="http://cdnw.vikatan.com/motor/2014/05/odunjh/images/p92c.jpg"></p>
<p class="content"><img alt="" align="right" width="250" height="244" src="http://cdnw.vikatan.com/motor/2014/05/odunjh/images/p92f.jpg"></p>
<p class="content">அம்பாசமுத்திரம் போகும் வழியில், நேராகப் போகாமல் இடதுபுறமாகத் திரும்பினால், மணிமுத்தாறு அணை. வழக்கம்போல கடுமையான சோதனைகளுக்குப் பிறகே வழிவிட்டார்கள் காட்டிலாகாவினர். அகலமான மணிமுத்தாறு நீர்த் தேக்கம், பார்ப்பதற்கு செம ரம்மியம். கடல் மட்டத்தில் இருந்து கிட்டத்தட்ட 1,300 மீட்டர் உயரத்தில் இருந்து உருவாகும் மணிமுத்தாறு அருவி, 9 கி.மீ. பாய்ந்து, குட்டிக் குட்டி அருவிகளாகப் பிரிந்து தாமிரபரணியில் இணைகிறது. ''இம்புட்டு நாளா திருநெல்வேலிப் பக்கம் குடியிருக்கேன். எங்கூருப் பக்கம் இவ்வளவு அழகான இடம் இருக்கும்னே எனக்குத் தெரியலைன்னா பார்த்துக்கிடுங்களேன்!'' என்று மணிமுத்தாறு அணை நீர்த் தேக்கத்தை ரசித்தபடியே வந்தார் மீரான்.</p>
<p class="content">அருவியில் ஆரம்பித்து ஆப்பிள் பழம் வரை எல்லாவற்றுக்கும் சீஸன் உண்டு. ஆனால், சீஸன் பார்க்காமல், எப்போதுமே ஆரவாரமாகத் தண்ணீர் வருகிற அருவி - மணிமுத்தாறு அருவிதான். எப்போதுமே 'ரவுண்ட் தி கிளாக்’ சர்வீஸாக, அருவி நீர் கொட்டோ கொட்டென்று கொட்டித் தீர்க்கிறது. குற்றாலத்தில் சீஸன் இல்லாமல் ஏமாந்துபோனவர்கள், அப்படியே காரைத் திருப்பி அம்பாசமுத்திரம், கல்லிடைக்குறிச்சி வழியாக 48 கி.மீ. பயணித்து, மணிமுத்தாறு அருவியில் ஹாயாக எண்ணெய்க் குளியல் போட்டுவிட்டுப் போகலாம். நீச்சல் விரும்பிகள், அருவிக்குக் கீழே குட்டியூண்டு அகழியிலும் டைவ் அடித்துக் குளிக்கலாம். ''எலே... காலுக்குக் கீழ மீனு சொரண்டுதுடே!'' என்று ஊர்க்காரர்கள் அகழியை அதகளம் பண்ணிக் கொண்டிருந்தார்கள். ஆனால், நன்கு நீச்சல் தெரிந்தவர்கள் மட்டுமே இங்கு இறங்குவது நல்லது. ஆம், சில இடங்களில் ஆழம் அதிகம். அருவியின் இடது பக்கம், ஆண்கள், பெண்களுக்கென்று தனித்தனியே பாதுகாப்பாக உடை மாற்றும் அறைகள் இங்கு உள்ளன. குடும்பத்துடன் குளியல் போட ஆரம்பித்தனர் வாசகர்கள்.</p>
<p style="text-align: center"><img alt="" align="middle" width="550" height="366" src="http://cdnw.vikatan.com/motor/2014/05/odunjh/images/p92e.jpg"></p>
<p class="content">குளியல் முடித்துவிட்டு, வந்த வழியாகவே இடதுபுறம் திரும்பி, அம்பாசமுத்திரத்தில் உள்ள ஃபேமஸான கேரளா மெஸ்ஸில் மீன் குழம்புச் சோறை ருசித்துவிட்டுக் கிளம்பினோம். காரையார் அணையும் காடும், மலை சார்ந்த இடம்தான். பாபநாசம் அருவியைத் தாண்டி, மலை ஏற ஆரம்பித்து இருந்தோம். இங்கும் காட்டிலாகாவினரின் செக்கிங். ''முடிஞ்சளவு சீக்கிரமாகவே கீழே இறங்கிடுங்க!'' என்றனர் அதிகாரிகள். புலி, மான், செந்நாய்க் கூட்டம் அதிகமாகத் திரியும் பகுதி என்று எச்சரித்தார்கள். பெரும்பான்மையாக சிங்கவால் குரங்குகளே அதிகம் நம்மை வரவேற்றன. பொதுவாக, சாதாரண குரங்குகளின் ஆக்ரோஷமும், கோபமும் இந்தக் குரங்குகளிடம் குறைவாகவே இருக்கும் என்றும்; கூச்ச சுபாவம் அதிகம் கொண்டவை என்றும்; இவை அமைதியின் சொரூபமாகத் திரியும் என்றும் சொன்னார்கள். பெரும்பாலும் இவை மனிதர்களைத் தவிர்த்தே வாழ விரும்புமாம். குழுவாக வாழும் இவை, 'பிரின்ஸிபலோடு’ அதாவது, கோடு போட்டு வாழக்கூடிய விலங்குகளில் ஒன்று. தங்கள் எல்லைக்குள் வேறு குரங்குகள் நுழையும்போது, பெருங்குரலெடுத்து தங்கள் எதிர்ப்பைத் தெரிவிக்குமாம். மனிதர்களின் பெரும்பான்மையான மேனரிஸங்கள், இந்தக் குரங்குகளிடம் இருப்பது நம்மை ஆச்சரியப்படுத்தின.</p>
<p style="text-align: center"><img alt="" align="middle" width="550" height="391" src="http://cdnw.vikatan.com/motor/2014/05/odunjh/images/p92d.jpg"></p>
<p class="content">செல்லும் வழியில் அழகழகான மயில்களும், வண்ண வண்ணக் கிளிகளும், மான்களும் கும்பலாக மிரண்டபடி 'ஹாய்’ சொல்லின. ''டைகர், சிறுத்தை எல்லாம் சீக்கிரமா தூங்கிடுமா வாப்பா?'' என்றான் அஷில். ஆனால், அவையெல்லாம் இரவு டின்னருக்குத்தான் வெளியே வரும் என்றார்கள். அப்படியே மலைச் சாலையோரம் வேடிக்கை பார்த்தபடியே போனால், வருகிறது பாபநாசம் அருவி. முன்பொரு காலத்தில், போருக்குப் பயந்து ஒரு சிவபக்த குடும்பத்தைச் சேர்ந்த தம்பதியினர், தங்கள் ஆண் மற்றும் பெண் குழந்தை இருவருடன் பக்கத்துக்கு மாநிலத்துக்கு இடம் பெயர்ந்தனர். துரதிருஷ்டவசமாக அங்கேயும் போர் அபாயச் சங்கு ஒலிக்க, போரில் மாள்வதற்கு முன்பு தங்களது குழந்தைகள் இருவரையும் தப்பியோடச் செய்துவிட்டு உயிர் துறந்தனர். தப்பியோடிய இரு குழந்தைகளும் ஒரு கட்டத்தில் பிரிந்து போகின்றனர். பல வருடங்களுக்குப் பிறகு புனிதமான காசி நகரத்தில் இருவரும் எதேச்சையாகச் சந்திக்க, இருவரும் அண்ணன்-தங்கை என்ற உண்மை தெரியாமலேயே காதல் கொண்டு, திருமணமும் புரிந்தனராம். பிறகு, சில உறவினர்கள் மூலம் உண்மை தெரியவர, தங்கள் பாவத்தைக் களைவதற்காக, சிவ சித்தர்களிடம் தஞ்சம் அடைந்திருக்கிறார்கள். நாட்டில் எங்கெல்லாம் புனிதக் குளங்கள் உள்ளனவோ, அங்கே கறுப்பு ஆடையுடன் நீராடி தங்கள் பாவத்தைத் தொலைக்கலாம் என்றும், இவர்களின் பாவம் தொலைந்ததற்கான அடையாளமாக, தாங்கள் அணிந்திருக்கும் கறுப்பு உடை வெண்மையாக மாறத் தொடங்கும் என்று அந்த சித்தர்களிடமிருந்து பரிகார ஐடியா தரப்பட்டது. எல்லா புனித தீர்த்த குளங்களில் நீராடியும் பாவத்தைக் கழுவ முடியாத அண்ணன் - தங்கை தம்பதியினர், கடைசியாகக் குளித்து தங்கள் பாவத்தைத் தொலைத்த இடம்தான் பாபநாசம். இங்குள்ள சிவன் 'பாபவிநசேஸ்வரர்’ என்று அழைக்கப்படுகிறார். அதாவது, பாவங்களின் ரட்சகர் என்று அர்த்தம்.</p>
<p style="text-align: center"><img alt="" align="middle" width="550" height="306" src="http://cdnw.vikatan.com/motor/2014/05/odunjh/images/p92g.jpg"></p>
<p class="content">பாபநாசம் அருவியை வேடிக்கை பார்த்துவிட்டுக் கிளம்பி, மலை உச்சிக்குப் போனால் அழகாகவும் பயங்கரமாகவும் வரவேற்கிறது காரையார் அணை. காரையார் ஏரியில் படகுப் பயணம் செல்வது கொஞ்சம் டெரர் அனுபவம். ஏரியில் கிட்டத்தட்ட 120 முதலைகள் இருப்பதாகச் சொன்னார் படகோட்டி. பாதுகாப்பான 25 நிமிடப் பயணத்துக்குப் பிறகு நம்மை பாணதீர்த்தம் அருவிக்கு அழைத்துச் செல்கிறார்கள். காட்டுக்குள்ளே இருப்பதால், பாணதீர்த்தம் சுற்றுலாவாசிகளிடம், குற்றாலம் அளவுக்கு அவ்வளவாக ஃபெமிலியர் ஆகாததால், அடித்துப் பிடித்து நெருக்கிக் குளித்து அவஸ்தைப்பட வேண்டியது இல்லை.</p>
<p class="content">''இந்த இடம் இப்போ ஞாபகம் வந்துட்டு... 'ரோஜா’ படத்துல மதுபாலா 'சின்னச் சின்ன ஆசை’ பாட்டுப் பாடும்லா... அந்த இடம் தாண்டே இது!'' என்று மகனிடம் ஆச்சரியப்பட்டுக் கொண்டிருந்தார் தர்வேஷ். 1992-ல் ரோஜா ரிலீஸுக்குப் பிறகு, இங்கு தினமும் கொஞ்சூண்டு கூட்டம் வருவதாகச் சொன்னார் கைடு. வற்றாத ஜீவநதி என்பார்களே... அதேபோல், பாணதீர்த்தமும் வற்றாத அருவி. இருந்தாலும், டிசம்பர் மற்றும் ஜனவரி மாதம் இன்னும் கூடுதலாக நீர் வரும் என்றார்கள். படகுச் சவாரியின்போது, மேற்குத் தொடர்ச்சி மலையின் அழகு அவ்வளவு அற்புதமாகக் காட்சியளித்தது.</p>
<p style="text-align: center"><img alt="" align="middle" width="550" height="265" src="http://cdnw.vikatan.com/motor/2014/05/odunjh/images/p92h.jpg"></p>
<p class="content">மேலும், தீராத மஞ்சள் காமாலை வியாதிக்காரர்களுக்கு, காரையாரில் மருந்து உண்டு. காரையார் மலையில் மஞ்சள் காமாலைக்கு இன்றும் மூலிகை மருந்துகள் தரப்படுகின்றன. சங்க காலத்தில் அகஸ்திய முனிவர், மூலிகை மருந்துகளுக்காக இங்கு அலைந்து திரிந்ததாகவும் வரலாறு உண்டு.</p>
<p class="content">வரலாற்றை அசைபோட்டபடியே மலை இறங்கினோம். இந்த முறை, தேசியப் பறவைகளும், ஜோசியப் பறவைகளும் எக்ஸ்ட்ராவாகத் தோன்றி, நமக்கு 'பை’ சொல்லின. திருநெல்வேலி பஸ் நிலையம் வந்து நீண்ட நேரமாகியும், காரையார் அணையின் அழகு, நமது மெடுல்லா ஆப்லங்கேட்டாவை மென்று தின்றுகொண்டிருந்தது.</p>
<p class="content"><span style="color: #ff0000">வாசகர்களே! நீங்களும் இதுபோல் மோ.வி. டீமுடன் பயணிக்க விருப்பமா? உங்கள் பெயர், ஊர், கார் பற்றி   (044-66802926) தொலைபேசி எண்ணில் உங்கள் குரலில் பதிவு செய்யுங்கள்!</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சென்னை கிராண்ட் டூரிஸ்மோ எக்ஸ்பிரஸ்! </div>
<div class="subtitle1">பிஎம்டபிள்யூ 3 சீரீஸ் GT </div>
<div class="subtitle2">தொகுப்பு: ர.ராஜா ராமமூர்த்தி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #0000ff">பி</span>எம்டபிள்யூ 3 சீரிஸ் GT காரின் நோக்கம் ஒன்றுதான். 3 சீரிஸ் செடான் காரின் ஸ்போர்ட்டியான டைனமிக்ஸையும், ஒரு பக்கா எஸ்டேட் காருக்கான பிராக்டிக்கல் அம்சங்களையும் ஒன்றாக அளிப்பதுதான் - பிஎம்டபிள்யூ 3 சிரீஸ் GT மாடலின் டூயல் பெர்சனாலிட்டி! </p>
<p style="text-align: center"><img align="middle" width="600" height="293" alt="" src="http://cdnw.vikatan.com/motor/2014/05/odunjh/images/p28a.jpg"></p>
<p class="content">3 சீரீஸ் GT காரை ஒரு கோணத்தில் பார்த்தால், அழகாக இல்லை. இன்னொரு கோணத்தில் பார்த்தால், அழகாக இருக்கிறது. காரின் கிரில் பகுதி, 3 சீரிஸ் செடான் போலத்தான் இருக்கிறது. ரூஃப் லைன், ஒரு பெரிய ஆர்க்காக முன் பக்கத்தில் இருந்து  டிக்கி வரை சீராகப் பயணிக்கிறது. பார்க்க வித்தியாசமாக இருந்தாலும், ஒரு பக்கா பிஎம்டபிள்யூவின் தோற்றத்தோடு இருக்கிறது. இதற்கு முன்பு, இதன் அண்ணன் 5 சீரிஸ் GT காருக்கு இங்கு கிடைத்த 'வரவேற்பைப்’ பார்த்தும்கூட, 3 சீரிஸ் நிஜி காரை இங்கு அறிமுகப்படுத்தியுள்ளது பிஎம்டபிள்யூ.</p>
<p class="content"><span style="color: #ff0000">உள்ளே </span></p>
<p class="content">3 சீரிஸ் GT காருக்கும் 3 சீரிஸ் செடான் காருக்கும் உள்ள பெரிய வித்தியாசம், இதன் உள்பக்க இட வசதி. செடான் மாடலைவிட மிக அதிகமாகவே உள்ளே இட வசதி ஏற்படுத்தப்பட்டிருக்கிறது. எப்படி இதைச் செய்தார்கள்? காரின் வீல்பேஸை அதிகரித்து, ரூஃப்லைன் உயரத்தையும் அதிகரித்திருக்கிறார்கள். காரின் ரைடு உயரத்தையும் அதிகரித்திருப்பதால், காருக்குள் மிகத் தாழ்வாக உட்கார்ந்திருக்கும் உணர்வு இல்லை.</p>
<p class="content">காரின் முன்பக்க இருக்கை நன்றாக இருக்கிறது. அமர்ந்ததும் வழக்கமான பிஎம்டபிள்யூ கேபினைத்தான் பார்க்கிறோம். எல்லா பிஎம்டபிள்யூ செடான் கார்களில் இருப்பதைப் போலவே இதிலும் கேபின் இருப்பதால், கொஞ்சம் போரடிக்கிறது. லக்‌ஸ¨ரி ட்ரிம்மில்கூட சின்ன ஐ-ட்ரைவ் ஸ்க்ரீன்தான் கொடுத்திருக்கிறார்கள். பிஎம்டபிள்யூவின் லேட்டஸ்ட் ஐ-ட்ரைவ் டச் ஸ்கிரீன் இல்லை. மேலும், எலெக்ட்ரிக் ஸ்டீயரிங் அட்ஜஸ்ட் வசதியும் இல்லை; சென்டர் கன்ஸோலுக்குக் கீழே, பொருட்கள் வைக்க இடமும் இல்லை. இருக்கைகளுக்கு நடுவில் இருக்கும் பொருட்கள் வைக்கும் இடமும் சிறிதாக இருக்கிறது.</p>
<p style="text-align: center"><img align="middle" width="600" height="490" alt="" src="http://cdnw.vikatan.com/motor/2014/05/odunjh/images/p28b.jpg"></p>
<p class="content">ஒரு பக்கா பிஎம்டபிள்யூ காரின் சிறப்பம்சமான டிரைவிங் பொசிஷன் இதிலும் இருக்கிறது. பின் பக்கம், உயரமாக அமைக்கப்பட்டு இருக்கும் இருக்கைகள், பெரிய ஜன்னல்கள், அகலமான சன் ரூஃப் ஆகியவை 3 சீரிஸ் செடானால் கொடுக்க முடியாத ஒரு அருமையான உணர்வைத் தருகின்றன. இருக்கைகள் மிக சொகுசாக இருக்கின்றன. தொடைகளுக்கு நல்ல சப்போர்ட் இருக்கிறது. ஹெட்ரூம் அதிகம் என்பதை ரூஃப் லைனை வைத்தே நீங்கள் சொல்ல முடியும். கால் வைக்க மிக அதிக இடம் இருப்பதற்குக் காரணம், அதிகரிக்கப்பட்ட வீல்பேஸ்.</p>
<p class="content">காரின் டிக்கி கொள்ளளவு இப்போது 500 லிட்டர்கள். டிக்கி கதவை மூடுவதற்கு நாம் அழுத்திச் சாத்த தேவை இல்லை. ஒரு பட்டனை அழுத்தினாலே போதும்; டிக்கி கதவு மூடிக்கொள்ளும். உள்ளேயே ஸ்பேர் வீலும் கொடுக்கப்பட்டுள்ளது.</p>
<p class="content"><span style="color: #ff0000">இன்ஜின் </span></p>
<p class="content">பிஎம்டபிள்யூ 3 சீரீஸ் GT காரில் இருப்பது 181 bhp சக்தி, 38.7 kgm டார்க் அளிக்கும் 1995 சிசி, 4 சிலிண்டர் டர்போ டீசல் இன்ஜின். 320பீ செடான் மாடலைவிட இந்த நிஜி மாடல் 145 கிலோ அதிகம். இரண்டிலும் ஒரே இன்ஜின்தான். இருந்தும் அதிக எடை காரணமாக, இன்ஜின் திணறுவது போலத் தெரியவில்லை. காரணம், இதன் 8 ஸ்பீடு ஆட்டோமேட்டிக் கியர்பாக்ஸ். இன்ஜினை தன்னுடைய பவர் ரேஞ்சிலேயே வைத்திருக்கிறது இந்த கியர்பாக்ஸ். 1,750 ஆர்பிஎம்-ல் இருந்து செம பெர்ஃபாமென்ஸ். கியர் ஷிஃப்ட்கள் விநாடி முள் போல துரிதமாக இருந்தாலும், ஸ்மூத்தாக இருக்கிறது. ஸ்போர்ட், நார்மல், எகோப்ரோ என மூன்று ’டிரைவிங் மோடு’கள் கொடுக்கப்பட்டுள்ளன. உங்கள் 'மூடு’க்கு ஏற்றபடி மோடு மாற்றிக்கொள்ளலாம். அதிக ஆர்பிஎம்-ல் டீசல் இன்ஜினுக்கு உரிய சத்தம் கேபினுக்குள் வந்தாலும், மற்ற ஆர்பிஎம்-ல் அமைதியாகத்தான் இருக்கிறது.</p>
<p style="text-align: center"><img width="500" height="693" alt="" src="http://cdnw.vikatan.com/motor/2014/05/odunjh/images/p28d.jpg"></p>
<p class="content"><span style="color: #ff0000">ஸ்டீயரிங் மற்றும் சஸ்பென்ஷன் </span></p>
<p class="content">3 சீரீஸ் GT  கார் ஓட்ட நன்றாக இருக்கிறது. ஸ்டீயரிங் சொல் பேச்சுக் கேட்கிறது. எதிர்பார்த்தது போலவே அதிகரித்திருக்கும் எடை, உயரம், சைஸ் போன்றவை செடான் மாடல் தரும் ஸ்போர்ட்டியான டைனமிக்ஸில் இருந்து சிறிது எடுத்துக்கொள்கிறது. பிரேக்ஸ் இயங்கும் விதம் அருமை. மோசமான சாலைகளிலும் நல்ல கையாளுமையைத் தருகிறது இதன் சஸ்பென்ஷன். பெரிய காராக இருந்தாலும், ஓட்டும்போது அந்த உணர்வு இல்லை. ரிவர்ஸ் கேமரா இருப்பதால், பார்க்கிங் செய்யும்போது கழுத்தை நெளித்து வளைத்து கஷ்டப்படத் தேவை இல்லை.</p>
<p class="content">பிஎம்டபிள்யூ 3 சீரிஸ் GT  கார், சென்னையில் தான் அசெம்பிள் செய்யப்படுகிறது. பெட்ரோல் மாடலை விரைவில் பிஎம்டபிள்யூ அறிமுகப்படுத்தக் கூடும். இந்த காரின் ஸ்டைலிங் பலருக்குப் பிடிக்காமல் போகலாம். ஆனால், ஸ்டைலை மறந்து சைஸைப் பார்த்தால், ஒரு பக்கா டூயல் பெர்சனாலிட்டி சொகுசு கார் இது!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தாக்குப் பிடிக்குமா புதிய எக்ஸென்ட்?</div>
<div class="subtitle1">பட்ஜெட் டீசல் போட்டி... </div>
<div class="subtitle2">தொகுப்பு: ர.ராஜா ராமமூர்த்தி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #0000ff">இ</span>ரண்டு ஆண்டுகளுக்கு முன்பு, புதிய மாருதி டிசையர் அறிமுகமாகி வெற்றியைத் தக்கவைத்துக்கொண்டது. அதற்கு அடுத்த ஆண்டு, ஹோண்டா  அமேஸ் அறிமுகமாகி, தனக்கென தனி வாடிக்கையாளர்களை உருவாக்கியது. இதோ இப்போது ஹூண்டாய், வெற்றியைக் குறி வைத்து எக்ஸ்சென்ட்டில் ஏறி வந்து நிற்கிறது!</p>
<p style="text-align: center"><img alt="" align="middle" width="600" height="389" src="http://cdnw.vikatan.com/motor/2014/05/odunjh/images/p20.jpg"></p>
<p class="content">காம்பேக்ட் செடான் கார்களைப் பொறுத்தவரை, ஆடம்பரமான அலங்காரங்கள் தேவை இல்லை. பிராக்டிக்கலான காரா என்பதுதான் முக்கியம்.  கிராண்ட் ஐ10 காரின் செடான் மாடல்தான், ஹூண்டாய் எக்ஸென்ட். இருந்தாலும் ஒரு புதிய போட்டியை ஆரம்பித்து வைத்திருக்கிறது. தனியாக டெஸ்ட் செய்யும்போது, ஆச்சரியப்படுத்தியது எக்ஸென்ட். ஆனால், இதன் போட்டி கார்களான டிசையர் மற்றும் அமேஸுடன் நேருக்கு நேர் போட்டி போடும்போதுதான், சில விஷயங்கள் கவனத்துக்கு வருகின்றன.</p>
<p class="content"><span style="color: #ff0000">கோணங்கள் </span></p>
<p class="content">கார் டிஸைனர்களை அவர்கள் போக்கில்விட்டால், மனதைக் கொள்ளை கொள்ளும்படியான டிஸைனை உருவாக்குவார்கள்.   ஆனால், 'நான்கு மீட்டர்’ என்ற அளவுகோலைக் கொடுக்கும்போது, திணறிவிடுவார்கள். உதாரணத்துக்கு, நீளமான பானெட் மற்றும் குறுகலான கேபின் கொண்ட ஸ்விஃப்ட்டின் டிஸைன் - ஹேட்ச்பேக்காக இருந்தவரை நன்றாக இருந்தது. ஆனால், டிசையர் என்ற பெயரோடு அது செடானாக மாறியபோது டிஸைன் எடுபடவில்லை. ஆனால் கிராண்ட் ஐ10 காரின் கேப் ஃபார்வர்டு(Cab Forward) தோற்றம், ஓளவுக்கு டிஸைனர்களுக்கு உதவியிருக்கிறது.</p>
<p class="content">ஒப்பீட்டுக்கு வருவோம். மாருதி டிசையர் காரின் டிக்கி, பார்க்க நன்றாக இல்லை. பயன்படுத்தவும் சிறிதாக இருக்கிறது. அது மட்டுமல்லாமல், ஒரு செடான் தோற்றத்தைக் கொடுக்காமல், எந்தக் கோணத்தில் இருந்து பார்த்தாலும், அரைகுறையாகத் தோற்றம் அளிக்கிறது டிசையர். இதைக் கண்களில் இருந்து மறைக்க, மாருதி செய்திருக்கும் க்ரோம் வேலைப்பாடுகளால் எந்தப் பயனும் இல்லை. ஒட்டுமொத்தமாகப் பார்க்கும்போது, டிசையரின் தோற்றம் யாருக்குமே பிடிக்கவில்லை. ஆனால், மாதத்துக்கு சுமார் 16,000 பேர் இந்த காரை வாங்குகிறார்கள். காரணம் இதன் 'பிராக்டிக்காலிட்டி.’</p>
<p style="text-align: center"><span style="color: #ff0000">மாருதி  ஸ்விஃப்ட்  டிசையர் </span></p>
<p style="text-align: center"><img alt="" width="600" height="854" src="http://cdnw.vikatan.com/motor/2014/05/odunjh/images/p20a.jpg"></p>
<p style="text-align: center"><span style="color: #ff0000">ஹோண்டா அமேஸ் </span></p>
<p style="text-align: center"><img alt="" width="600" height="855" src="http://cdnw.vikatan.com/motor/2014/05/odunjh/images/p20b.jpg"></p>
<p style="text-align: center"><span style="color: #ff0000">ஹூண்டாய் எக்ஸென்ட்</span></p>
<p style="text-align: center"><img alt="" width="600" height="867" src="http://cdnw.vikatan.com/motor/2014/05/odunjh/images/p20c.jpg"></p>
<p class="content">டிசையரைவிட அமேஸ், எக்ஸென்ட் ஆகிய கார்கள், பார்க்க கச்சிதமாக இருக்கின்றன. காரின் முன் பக்கம் சற்று குறுகலாகவே இருந்தாலும், பின் பக்க ஓவர்ஹாங்கின் நீளம் அதிகம் என்பதால், ஒரு செடான் காருக்கான முழுமையான தோற்றம் இந்த இரண்டு கார்களிலும் இருக்கிறது. அமேஸில் பூட் ஸ்பேஸ் 400 லிட்டர் கொள்ளளவுகொண்டது. எக்ஸென்ட்டின் பூட் ஸ்பேஸ் 407 லிட்டர். பூட் ஸ்பேஸ் பயன்பாட்டிலும்கூட, மிக எளிதாக டிசையரைத் தோற்கடித்துவிடுகின்றன இந்த கார்கள்.</p>
<p class="content">ஸ்டைலிங்கைப் பொறுத்தவரை, இந்த செக்மென்ட்டில் அமேஸ்தான் அழகான கார். ஒரு காருக்கான அடிப்படையான அம்சங்கள் அமேஸில்தான் கச்சிதமாக இருக்கின்றன. காரின் பக்கவாட்டில் இருக்கும் கோடுகள், ஒரு ஸ்போர்ட்டியான தோற்றத்தைத் தருகின்றன.</p>
<p class="content">ஹூண்டாய் எக்ஸென்ட் காரின் முன் பக்கம் ஸ்மார்ட்டாக இருந்தாலும், காரின் ஒட்டுமொத்தத் தோற்றம், அப்படி இல்லை. பின் பக்கம் தட்டையாக இருக்கும் டிக்கியும், டெயில் லைட்டுகளும் பார்க்க சுமார்.</p>
<p class="content"><span style="color: #ff0000">உள்ளே </span></p>
<p class="content">காம்பேக்ட் செடான் செக்மென்ட்டிலும், டிரைவர் வைத்துக்கொண்டு, பின்னிருக்கையில் சொகுசாகப் பயணிக்க விரும்பும் வாடிக்கையாளர்கள் நிறைய இருக்கிறார்கள். இவர்களைக் கவனத்தில் வைத்துதான் ஹோண்டா, பிரியோவின் வீல்பேஸை அமேஸில் 60 மீமீ அதிகரித்தது. விளைவு, அமேஸின் உள்பக்க இட வசதி அமேஸிங். கால்களை நீட்டி மடக்க தாராளமாக இடம் இருக்கிறது. கதவுகளைச் சற்று வெளியே தள்ளி அமைத்ததன் மூலம், காரின் இட வசதியையும் அதிகரித்திருக்கிறார்கள். அமேஸின் இருக்கைகள் செம சொகுசு. ஒட்டுமொத்தமாகப் பார்த்தால், உள்பக்க இட வசதியில் அமேஸ்தான் பெஸ்ட். இருக்கை மிகவும் தாழ்வாக அமைக்கப்பட்டிருப்பது சிலருக்குக் கஷ்டமாக இருக்கலாம்.</p>
<p class="content">கிராண்ட் ஐ10 காரின் இருக்கைகள்தான் எக்ஸென்ட் டிலும். உயரமான பயணிகளுக்கு ஏற்ற இட வசதி இந்த காரில் இருக்கிறது. ஆனால், இதன் கேபின் மிகவும் குறுகலாக இருப்பது மைனஸ். இருக்கைகளின் குஷன் தன்மை நன்றாக இருக்கிறது.    </p>
<p class="content">மாருதி டிசையரின் பின்னிருக்கை இட வசதி மோசம் என்பது தெரிந்த விஷயம். முன்னிருக்கைகளில் முழங்கால் இடிக்கிறது. ஆனால், இருக்கைகள் அகலமாக இருக்கின்றன. உயரம் குறைவாக இருப்பவர்களுக்கு டிசையரின் பின்னிருக்கை வசதியாக இருக்கும். அதேபோல, டிரைவருக்கு பக்கெட் டைப் இருக்கை என்பதால், நீண்ட தூரப் பயணங்களில் ஓட்டுவதற்குச் சிரமமாக இருக்காது. டிசையரின் டேஷ்போர்டின் தரம் சூப்பர். சென்டர் கன்ஸோல் பயன்படுத்த எளிதாக இருக்கிறது.</p>
<p class="content">எக்ஸென்ட்டின் இன்டீரியரில் இருக்கும் டூயல் டோன் எஃபெக்ட் அருமை. பயன்படுத்தப்பட்டுள்ள பொருட்களும் தரமாக இருக்கின்றன. டேஷ்போர்டும் மாடர்ன். எக்ஸென்ட்டின் பின்னிருக்கை வசதியாக இருந்தாலும், சற்று தடிமனாக இருப்பது எல்லோருக்கும் பிடித்தமானதாக இருக்காது. லெதர் கவர் ஸ்டீயரிங் வீல், பிடித்து ஓட்டுவதற்கு வசதியாக இருக்கிறது. ஒட்டுமொத்தமாக, காருக்குள் கிடைக்கும் அனுபவத்தை வைத்துப் பார்க்கும்போது, எக்ஸென்ட்தான் நன்றாக இருக்கிறது.</p>
<p class="content">ஹோண்டா அமேஸில், கேபின்தான் இதன் பெரிய மைனஸ். டேஷ்போர்டின் பிளாஸ்டிக் தரம் நன்றாக இல்லை. ஒட்டுமொத்த டிஸைனைப் பார்க்கும்போது, ரசிக்கும்படியாக இல்லை. ஆடியோ சிஸ்டமும், அரதப் பழைய டிஸைன் கொண்ட ஏ.சி கன்ட்ரோலும், ஏதோ அவசர அவசரமாக டிஸைன் செய்யப்பட்டு பொருத்தியதுபோல இருக்கின்றன. கேபின் தரத்தை வைத்துச் சொல்லும்போது, முந்தைய தலைமுறை காரைப்போல இருக்கிறது அமேஸ். ஆனால், டிரைவிங் பொசிஷன் மிகவும் பெர்ஃபெக்ட். கியர் லீவர் கைக்கெட்டும் தூரத்தில் இருக்கிறது. சாலையை முழுமையாகப் பார்த்து ஓட்டுவதற்கு, அமேஸ் நன்றாக இருக்கிறது.</p>
<p style="text-align: center"><img alt="" align="middle" src="http://cdnw.vikatan.com/motor/2014/05/odunjh/images/p20d.jpg"></p>
<p class="content"><span style="color: #ff0000">பட்ஜெட் கேட்ஜெட்ஸ்! </span></p>
<p class="content">ஹூண்டாய் எக்ஸென்ட்டின் விலை உயர்ந்த SX(O) வேரியன்டில் இருக்கும் வசதிகளைப் பார்த்து, சில எக்ஸிக்யூடிவ் செடான் கார்களே தலை குனிய வேண்டியிருக்கும். கேட்ஜெட்ஸும், வசதிகளும்தான் உங்களுக்கு முக்கியம் என்றால், தாராளமாக எக்ஸென்ட்டை வாங்கலாம். ஆட்டோமேட்டிக் கிளைமேட் கன்ட்ரோல், ரியர் ஏ.சி வென்ட், கீ-லெஸ் என்ட்ரி, பார்க்கிங் சென்ஸார், ரியர் வியூ கேமரா (இதன் டிஸ்ப்ளே ஆட்டோ டிம்மிங் மிரரில் இருக்கிறது), எலெக்ட்ரிக் ஃபோல்டிங் மிரர்ஸ், கூல்டு க்ளோவ் பாக்ஸ், 1 ஜிபி ஹார்ட் டிரைவ், ப்ளூ-டூத், யூஎஸ்பி, ஆக்ஸ்-இன், சிடி பிளேயர் என கேட்ஜெட்ஸால் எக்ஸென்ட்டை நிறைத்திருக்கிறது ஹூண்டாய். இதன் டாப் வேரியன்ட், அமேஸின் VX வேரியன்ட்டைவிட விலை குறைவு, டிசையர் ZDi வேரியன்ட்டைவிட அதிகம்.</p>
<p class="content">அமேஸின் டாப் வேரியன்ட்டில் எலெக்ட்ரிக் ஃபோல்டிங் மிரர்ஸ், யுஎஸ்பி மற்றும் ஆக்ஸ்-இன் கொண்ட ஆடியோ சிஸ்டம் மட்டுமே இருக்கின்றன. இதில் சிடி பிளேயரோ, ப்ளூ-டூத் வசதியோ கிடையாது. டிசையரின் டாப் வேரியன்ட்டில் கிடைக்கும் கிளைமேட் கன்ட்ரோல் வசதியும் இதில் இல்லை. மாருதி டிசையரில் சிடி பிளேயர், ஆக்ஸ்-இன், யுஎஸ்பி போன்றவை இருந்தாலும், ப்ளூ-டூத் கொடுக்கவில்லை.</p>
<p class="content">இந்த மூன்று கார்களின் டாப் வேரியன்ட்டில் ஏபிஎஸ், 2 காற்றுப் பைகள் அளிக்கப்பட்டாலும், ஹூண்டாய் எக்ஸென்ட் காருக்கு ஆப்ஷனல் பேக் சேர்த்து வாங்கினால்தான், இந்தப் பாதுகாப்பு அம்சங்களும், கூடுதலாக 15 இன்ச் அலாய் வீல்களும் கிடைக்கும்.</p>
<p class="content"><span style="color: #ff0000">இன்ஜின் </span></p>
<p class="content">மாருதி டிசையர், ஹூண்டாய் எக்ஸென்ட், ஹோண்டா அமேஸ் ஆகிய இந்த மூன்று கார்களின் பெட்ரோல் மாடல்களை மட்டும் டெஸ்ட் செய்திருந்தால், ஒரே மாதிரியான முடிவுகள்தான் கிடைத்திருக்கும். ஆனால், டீசல் மாடல்களின் கதை வேறு.</p>
<p class="content">எக்ஸென்ட்டில் இருப்பது கிராண்ட் ஐ10 காரில் இருக்கும் 1.1 லிட்டர், 3 சிலிண்டர் டீசல் இன்ஜின். இங்கு சிறிது அதிகமான சக்தியும், டார்க்கும் கிடைக்குமாறு டியூன் செய்யப்பட்டுள்ளது. குறைந்த ஆர்பிஎம்-ல் செம ரெஸ்பான்ஸிவாக இருக்கும் இந்த இன்ஜினில், டர்போ லேக் இருக்கிறதா என்ற கேள்வியே எழுகிறது. சிட்டி டிரைவிங்குக்குக் கச்சிதமாக இருக்கும் இந்த இன்ஜின். 3,800 ஆர்பிஎம் வரை சீரான பவர் டெலிவரியைக் கொடுத்துவிட்டுச் சுருண்டுகொள்கிறது. அதிக ஆர்பிஎம்-மில் திணறுவதால், நெடுஞ்சாலையில் எக்ஸென்ட் டீசல் சிரமப்படும்.</p>
<p class="content">ஹோண்டா அமேஸ் காரின் பெர்ஃபாமென்ஸ், எக்ஸென்ட்டுக்கு அப்படியே நேர் எதிர். இந்த மூன்று கார்களிலேயே பெரிய, சக்திவாய்ந்த இன்ஜின் அமேஸில்தான் இருக்கிறது. 1.5 லிட்டர், 98.6 bhp சக்தி, 20.39 kgm டார்க்கையும் அளிக்கும் இந்த இன்ஜினின் பெர்ஃபாமென்ஸ் சூப்பர். டார்க் மிகவும் சீரான விதத்தில் வெளிப்பட்டு 4,200 ஆர்பிஎம்-க்கு மேல் படுத்துக்கொள்கிறது. நகரத்திலும் நெடுஞ்சாலையிலும் அதிகமாக இன்ஜின் சுழலக்கூடிய ஆர்பிஎம்-ல் டார்க் இருப்பதால், முந்துவதற்கு கியர் மாற்றிவிட்டுக் காத்திருக்கத் தேவை இல்லை. ஆனால், அமேஸின் இன்சுலேஷன் நம்மை ஏமாற்றுகிறது. இந்த அலுமினியம் இன்ஜினின் சத்தம், கேபினுக்குள் அதிகமாகக் கேட்கிறது.</p>
<p class="content">மாருதி டிசையரில் 74 தீலீஜ சக்தியை அளிக்கும் 1.3 லிட்டர் டீசல் இன்ஜின் இருக்கிறது. இங்கு இருப்பதிலேயே மிகவும் பழைய இன்ஜின் இதுதான். 2,000 ஆர்பிஎம் வரை டர்போ லேக் அதிகமாக இருக்கிறது. அதற்கு மேல், திடீரென்று டார்க் வெளிப்படுவது, சிலருக்கு ஜாலியாக இருக்கும்; சிலருக்குப் பயமாக இருக்கும். டிசையரை முதலில் ஓட்டுபவர்கள், இந்தச் சிக்கலான பவர் டெலிவரியைச் சமாளிக்கக் கற்றுக் கொள்ள வேண்டும். கியர் ஷிஃப்ட்டுகளைக் கச்சிதமாகக் கணக்கிட்டுச் செய்தால், நெடுஞ்சாலையில் முந்துவது பெரிய வேலையாக இருக்காது. எந்த வேகத்திலும் இன்ஜின் சத்தமோ, அதிர்வுகளோ காருக்குள் வரவில்லை. அமேஸ் கவனிக்க...</p>
<p class="content">எக்ஸென்ட்டின் கியர் ஷிஃப்ட் சற்று நீளம். கிளட்ச், லைட்டாக இருக்கிறது. டிசையரின் கிளட்ச்சும், கியர் ஷிஃப்ட் அனுபவமும் சாதாரணமாக இருக்கிறது. அமேஸின் கியர் ஷிஃப்ட் சூப்பராக இருந்தாலும், கிளட்ச்சை இறுக்கமாக வைத்துவிட்டார்கள்.</p>
<p class="content">அமேஸில் பெரிய இன்ஜின் இருந்தாலும் மரியாதைக்குரிய மைலேஜாக நகரத்தில் லிட்டருக்கு 15.2 கி.மீ, நெடுஞ்சாலையில் 20.8 கி.மீ அளிக்கிறது. டிசையர், நகரத்தில் லிட்டருக்கு 14.6 கி.மீ, நெடுஞ்சாலையில் 19.8 கி.மீ அளிக்கிறது. ஹூண்டாய் எக்ஸென்ட், அமேஸைவிட சற்று குறைவாக, நகரத்தில் லிட்டருக்கு 16.2 கி.மீ, நெடுஞ்சாலையில் 20.3 கி.மீ அளிக்கிறது.</p>
<p style="text-align: center"><img alt="" width="450" height="405" src="http://cdnw.vikatan.com/motor/2014/05/odunjh/images/p20f.jpg"></p>
<p class="content"><span style="color: #ff0000">ஓட்டுதல் மற்றும் கையாளுமை </span></p>
<p class="content">ஹோண்டா அமேஸில்தான் சீரான ஓட்டுதல் இருக்கிறது. அதனால், வளைவுகளில் கார் கட்டுக்கோப்புடன் செல்கிறது. அமேஸின் ஸ்டீயரிங் ஃபீட்பேக் சிறப்பாக இருப்பதால், மலைச் சாலைகளில் ஓட்ட அருமையாக இருக்கும். பாடி ரோல் குறைவுதான். நெடுஞ்சாலையிலும் இதன் ஓட்டுதல் தரம் 'டிஸ்டிங்ஷன்’ வாங்குகிறது. ஆனால், இதன் சஸ்பென்ஷன் செட்-அப் உடன் சின்ன 175/65  R14 டயர்கள் இணையும்போது, காருக்குள் ஷார்ப்பான மேடு பள்ளங்களில் பாதிப்பை உணர முடிகிறது. இன்சுலேஷன் மோசம் என்பதால், சாலையின் சத்தமும் உள்ளே கேட்கிறது.</p>
<p class="content">மாருதி டிசையர்தான் இந்த மூன்று கார்களிலும் பக்குவப்பட்ட டைனமிக்ஸைக் கொண்டுள்ளது. சஸ்பென்ஷன் செட்-அப் சரியாக இருக்கிறது. இன்சுலேஷன் சிறப்பாக இருப்பதால், சாலையின் சத்தமும், டயர்களின் சத்தமும் காருக்குள் கேட்பது இல்லை.</p>
<p class="content">எக்ஸென்ட் காரின் சஸ்பென்ஷன் சற்று இறுக்கமாக இருப்பதால், வெர்னாவில் இருக்கும் 'அலைபாயுதே’ ஃபீலிங் இங்கு இல்லை. வரவேற்க வேண்டிய விஷயம் இது. ஆனாலும், சாலை கொஞ்சம் மோசமாக இருந்தாலும், கார் ஆடி அசையத்தான் செய்கிறது. அதிக வேகங்களில் அமேஸ், டிசையர் போல ஸ்டேபிளாகச் செல்வது இல்லை. ஆனால், டர்னிங் ரேடியஸ் குறைவாக இருப்பதால், நகருக்குள் பயன்படுத்த ஏற்ற கார் எக்ஸென்ட்.</p>
<hr>
<p class="content"><img alt="" align="left" width="80" height="162" src="http://cdnw.vikatan.com/motor/2014/05/odunjh/images/p50c(3).jpg"></p>
<p class="content">4 மீட்டருக்குள் செடான் காரை உருவாக்குவது பெரிய சவாலான காரியம். 'செடான்’ என்ற பெயர் வேறு இருப்பதால், ஒரு பக்கா செடான் காரின் அனைத்து வசதிகளையும் இதிலும் அளிக்க வேண்டிய கட்டாயம் கார் தயாரிப்பாளர்களுக்கு ஏற்படுகிறது.</p>
<p class="content">மாருதி டிசையர், ஒரு காருக்கான முக்கிய அம்சங்களில் நம்மை வசீகரிக்கிறது. உயர்தர உணர்வை அளிக்கிறது. ஓட்ட ஜாலியாக இருக்கிறது. கையாளுமையும் ஓகே. ஆனால், பின்னிருக்கை இட வசதியில் ஒரு செடான் காருக்கு உரிய இட வசதி இங்கு இல்லை. டிக்கி இட வசதி மிகவும் குறைவு. மொத்தத்தில் ஒரு ஹேட்ச்பேக்கை அவசர கதியில் செடான் ஆக்கிய உணர்வுதான் டிசையரில் மிஞ்சுகிறது. டிசையர், காம்பேக்ட் காராக இருக்கலாம். ஆனால், செடான் ஆக நிச்சயம் இல்லை.</p>
<p style="text-align: center"><img alt="" width="600" height="232" src="http://cdnw.vikatan.com/motor/2014/05/odunjh/images/p20e.jpg"></p>
<p class="content">ஹோண்டா அமேஸ், பார்க்க ஒரு பெர்ஃபெக்ட் செடானாக இருக்கிறது. காரின் உள்பக்கம் எவ்வளவு இட வசதி ஏற்படுத்த முடியுமோ, அவ்வளவு வசதியை ஏற்படுத்தியிருக்கிறது ஹோண்டா. ஆனால், செடான் என்ற வார்த்தையே ஒரு உயர்தர உணர்வைத் தரும்போது, ஒரு செடான் காருக்குள் அந்த உணர்வு ஏற்பட வேண்டாமா? இன்சுலேஷன் சரியில்லை; அதிக வசதிகள் இல்லை; டேஷ்போர்டு தரம் சுமார்தான். இதன் இன்ஜின் நன்றாக இருந்தாலும், சத்தம் மிக அதிகமாக இருப்பது, குழந்தைகளுக்குக்கூடத் தெரிந்திருக்கிறது.</p>
<p class="content">ஹூண்டாய் எக்ஸென்ட் மற்ற இரண்டு கார்களைவிட சைஸில் சற்று டைட்டாகத் தான் தெரிகிறது. இன்ஜின் பெர்ஃபாமென்ஸ் சுமார்தான். ஆனால், ஒரு செடான் வாடிக்கையாளர் எதிர்பார்க்கும் அம்சங்களில் திருப்திப்படுத்துகிறது ஹூண்டாய். கேபின் தரமும், கொடுக்கப்பட்டிருக்கும் வசதிகளின் எண்ணிக்கையும் உயர்தரமான காரை வைத்திருக்கிறோம் என்ற உணர்வைத் தருகிறது. டிக்கி இட வசதி சூப்பர். பின்னிருக்கைகள் அருமை. 'காம்பேக்ட் செடான்’ என்ற வார்த்தையின் மறைமுக அர்த்தமான 'பிராக்டிக்காலிட்டி’யில் ஜெயிக்கிறது ஹூண்டாய் எக்ஸென்ட். எக்ஸெலென்ட்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹைடெக் எஸ்யூவி! </div>
<div class="subtitle1">தொகுப்பு: மோ.அருண் ரூபபிரசாந்த்</div>
<div class="subtitle2"></div>
<div class="content" style="border-top:1px solid #DDD;">
<p class="content">ரெனோவின் எஸ்யூவியான கோலியோஸ், ஃபேஸ்லிஃப்ட் மாடல் வந்துவிட்டது. இதில் 4X2, 4X4 - மேனுவல் கியர்பாக்ஸ், 4X4 ஆட்டோமேட்டிக் டிரான்ஸ்மிஷன் என மூன்று வேரியன்ட்கள் உள்ளன. இதில், நாம் டெஸ்ட் செய்தது, டாப் வேரியன்ட்டான 4X4 ஆட்டோமேட்டிக் டிரான்ஸ்மிஷன்.</p>
<p class="content"> </p>
<p style="text-align: center"><img alt="" width="600" height="434" src="http://cdnw.vikatan.com/motor/2014/05/odunjh/images/p38.jpg"></p>
<p class="content"><span style="color: #ff0000">இன்டீரியர் </span></p>
<p class="content">கேபின் தரமும் உள்ளே பயன்படுத்தப்பட்டுள்ள மூலப் பொருட்களின் தரமும் சிறப்பாக உள்ளன. காரின் டேஷ்போர்டு, மிக நேர்த்தியாக வடிவமைக்கப்பட்டுள்ளது. ஸ்விட்ச்கள், காரின் டிஸைனுக்கு ஏற்றவாறு பார்ப்பதற்கு அழகாகவும் இயக்குவதற்கு வசதியாகவும் உள்ளன.</p>
<p class="content">இருக்கைகளின் வசதியைப் பொறுத்தவரை, லெதரால் ஆன முன் இருக்கைகள், எலெக்ட்ரிக்கல் அட்ஜஸ்ட்மென்ட்டோடு வருகின்றன. இதனால், உடல்வாகுக்கு ஏற்ற டிரைவிங் பொசிஷனைத் தேர்வு செய்யலாம்.</p>
<p class="content">சாய்த்துக்கொள்ளும் வசதியுடன் உள்ள பின்னிருக்கைகளில் மூன்று பேர் சொகுசாக உட்காரும் அளவுக்குத் தாராளமான வசதி இருந்தாலும், போதுமான லெக்-ரூம் இல்லாததால், முழங்கால் முன் சீட்டில் இடிக்கிறது. மற்ற எஸ்யூவி கார்களோடு ஒப்பிடும்போது, இது கோலியோஸில் பெரிய மைனஸ்.</p>
<p class="content">ப்ளூ-டூத் மற்றும் ஐ-போன் கனெக்டிவிட்டியுடன் கூடிய 8 ஸ்பீக்கர் பாஸ் ஆடியோ சிஸ்டம், டூயல் ஜோன் கிளைமேட் கன்ட்ரோல், பவர்டு டிரைவர் சீட், ரியர் பார்க்கிங் சென்ஸார், க்ரூஸ் கன்ட்ரோல், பட்டன் ஸ்டார்ட், 6 காற்றுப் பைகள், ஏபிஎஸ், ஈபிடி மற்றும் ஈஎஸ்பி என ஒரு ஹைடெக் எஸ்யூவிக்கான அத்தனை சிறப்பம்சங்களையும் உள்ளடக்கியுள்ளது கோலியோஸ். அதேபோல், மூன்றாவது வரிசை சீட்டுகள் இல்லை என்பதால், பொருட்கள் வைக்க இடம் அதிகம். இது, வெகுதூரப் பயணம் செல்பவர்களுக்கு மிகவும் பயனுள்ளதாக இருக்கும்.</p>
<p class="content"><span style="color: #ff0000">இன்ஜின் </span></p>
<p class="content">மேனுவல் கோலியோஸில் உள்ள மிக முக்கியமான குறை, 2,000 ஆர்பிஎம்-க்குக் குறைவான வேகத்தில் செல்லும்போது ஏற்படும் டர்போ லேக்தான். 2.0 லிட்டர் டீசல் இன்ஜின்கொண்ட ஆட்டோமேட்டிக் கியர்பாக்ஸ் மாடலைப் பொறுத்தவரை, இந்த மந்தநிலை இன்னும் பூதாகரமாகத் தெரிகிறது. ஆனால், மேனுவல் மோடில் கியர்பாக்ஸின் செயல்திறன் பாராட்டும்படி உள்ளது.</p>
<p class="content">170 bhpகொண்ட கோலியோஸின் முழுத் திறனையும் நெடுஞ்சாலையில் மட்டுமே முழுவதுமாக உணர முடியும். மணிக்கு 100 கி.மீ வேகத்தில் க்ரூஸ் செய்வதும், ஓவர்டேக் செய்வதும் மிகவும் எளிதாக இருக்கிறது. மிகச் சிறப்பான கேபின் இன்சுலேஷன், டீசல் இன்ஜினின் சத்தத்தை காருக்குள் கேட்க விடவில்லை. குறிப்பிடும்படியாக அதிர்வுகளும் இல்லை.</p>
<p style="text-align: center"><img alt="" width="600" height="277" src="http://cdnw.vikatan.com/motor/2014/05/odunjh/images/p39.jpg"></p>
<p class="content">எவ்வளவு வேகமாகச் சென்றாலும், சடாரென்று ஸ்டீயரிங்கைத் திருப்பும்போதும், குண்டும் குழியுமான சாலைகளில் செல்லும்போதும், கோலியோஸ் எந்த ஆர்ப்பாட்டமும் இன்றி அதை மிகச் சுலபமாகக் கையாள்கிறது. காரின் ஒட்டுமொத்த ஸ்திரத்தன்மையும், துல்லியமான ஸ்டீயரிங் கன்ட்ரோலும் நல்ல ரைடிங் அனுபவத்தைத் தருகின்றன. எல்லாம்  சரி... கட்டுமானத் தரம்? ரைடிங் கம்ஃபர்ட், ஹைவே க்ரூஸிங் என எல்லாம் சிறப்பாக இருந்தாலும், இதை முழுவதையும் நெடுஞ்சாலைகளிலேயே ஓட்டுவது சாத்தியம் இல்லை.</p>
<p class="content">4X4 ஆட்டோமேடிக் மாடலுக்கு ரெனோ நிர்ணயித்துள்ள விலை, ஆடி Q3 மற்றும் பிஎம்டபிள்யூ X1 போன்ற கார்களுக்கு மிக அருகில் வருகிறது. என்னதான் ஜெர்மன் போட்டியாளர்களுக்கு நேருக்கு நேர் கோலியோஸ் சவால்விட்டாலும், அவர்களிடம் உள்ள பிராண்ட் வேல்யூ, ரெனொவிடம் இல்லை என்பது வருந்தக்கூடிய விஷயமே!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">எக்ஸிக்யூட்டிவ் ஃப்ளூயன்ஸ்! </div>
<div class="subtitle1">தொகுப்பு: மோ.அருண் ரூபபிரசாந்த் </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000">ட</span>ஸ்ட்டரின் வெற்றி, ரெனோவை இந்தியாவில் மிகப் பிரபலம் ஆக்கியிருக்கிறது. அந்த நம்பிக்கையுடன் தனது எக்ஸிக்யூட்டிவ் செக்மென்ட் காரான ஃப்ளூயன்ஸில், ஃபேஸ்லிஃப்ட் மாடலைக் கொண்டுவந்திருக்கிறது ரெனோ. காரின் முன் பக்கத்தை செம ஸ்டைலிஷாக டிஸைன் செய்திருக்கிறார்கள். ரெனோ லோகோவுடன் கூடிய அழகான கிரில், டே டைம் லைட்ஸ், புதிய மாடல் பம்பர், 16 இன்ச் அலாய் வீல் என கண்களைக் கவர்கிறது புதிய ஃப்ளூயன்ஸ்.</p>
<p class="content"> </p>
<p style="text-align: center"><img alt="" width="600" height="294" src="http://cdnw.vikatan.com/motor/2014/05/odunjh/images/p34.jpg"></p>
<p class="content">காரின் உள்பக்கத்தில் எக்ஸிக்யூட்டிவ் லுக் கொண்டுவர முடிந்தவரை மெனக்கெட்டிருப்பது தெரிகிறது. டேஷ்போர்டில் கொடுக்கப்பட்டுள்ள குரோம் ஃபினிஷிங் முதல் டிஜிட்டல் மீட்டர்களுக்கான நீல வண்ண விளக்கு வரை எல்லாமே ரசனையுடன் செய்யப்பட்டுள்ளன. ப்ளூ-டூத் , ஐ-பாட் கனெக்ட்டிவிட்டியுடன் கூடிய அர்காமிஸ் ஆடியோ சிஸ்டம், ரெயின் சென்ஸிங் வைப்பர், ஆட்டோமேட்டிக் ஹெட்லைட்ஸ் எனத் தொழில்நுட்பரீதியாகவும், 4 காற்றுப் பைகள், ஈபிடி, ஏபிஎஸ் மற்றும் ஈஎஸ்பி என பாதுகாப்பு ரீதியாகவும் ஒரு முழுமையான கார் என்ற உணர்வைத் தருகிறது ஃப்ளூயன்ஸ்.</p>
<p class="content">இரண்டு வரிசை சீட்டுகளுக்கும் மிக தாராளமான லெக்ரூம். முன்வரிசை சீட்டுகளை முழுவதுமாக பின்னால் தள்ளிய பிறகும், பின் வரிசையில் சொகுசாக உட்கார முடிகிறது. ஆனால், ஹெட்ரூம் குறைவாக இருப்பது கொஞ்சம் சிரமப்படுத்துகிறது. காரின் டிஸைன் அப்படி? 540 லிட்டர் கொள்ளளவு கொண்ட பூட் ஸ்பேஸ், லக்கேஜ் வைப்பதற்கு வசதியாக உள்ளது.</p>
<p style="text-align: center"><img alt="" width="450" height="299" src="http://cdnw.vikatan.com/motor/2014/05/odunjh/images/p35.jpg"></p>
<p class="content">இன்ஜினைப் பொறுத்தவரை பெரிய அளவில் எந்த மாற்றத்தையும் ரெனோ செய்யவில்லை. அதே 1.5 லிட்டர் DCI டீசல் இன்ஜின்தான். 6 ஸ்பீடு மேனுவல் கியர்பாக்ஸ், 1,900 ஆர்பிஎம்-க்குப் பிறகுதான் உயிர் பெறுகிறது. ஃப்ளூயன்ஸின் டர்போ லேக், இதை சிட்டிக்குள் ஓட்டுவதைவிட நெடுஞ்சாலையில் ஓட்டுவதை சிறந்த அனுபவமாக மாற்றுகிறது. குண்டும் குழியுமான சாலைகளை மிகச் சுலபமாகக் கையாள்கிறது. இதே செக்மென்ட்டில் உள்ள ஆக்டேவியா, ஜெட்டாவைவிட ஃப்ளூயன்ஸின் கையாளுமை அருமை.</p>
<p class="content">மொத்தத்தில், இந்த செக்மென்ட் வாடிக்கையாளர்கள் எதை எல்லாம் விரும்புவார்களோ, அதை எல்லாம் பார்த்துப் பார்த்து ஃப்ளூயன்ஸில் சேர்த்திருக்கிறது ரெனோ. அதிகப்படியான இட வசதி, ஸ்டைலான தோற்றம், சூப்பரான டேஷ்போர்டு என எல்லாம் பக்காவாக இருந்தாலும், ஃப்ளூயன்ஸின் 1.5 லிட்டர் டீசல் இன்ஜின் கொண்ட டாப் வேரியன்டின் விலை, கொஞ்சம் அதிகம்தான். மற்றபடி, எக்ஸிக்யூட்டிவ்களுக்கு ஃப்ளூயன்ஸ் பெர்ஃபெக்ட் சாய்ஸ்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பழசு... ஆனால் புதுசு! </div>
<div class="subtitle1">ஸாங்யாங் ரெக்ஸ்டன் RX6 </div>
<div class="subtitle2">தொகுப்பு: ர.ராஜா ராம மூர்த்தி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #0000ff">ம</span>ஹிந்திராவின் ஸாங்யாங் ரெக்ஸ்டன் எஸ்யூவி, இந்தியாவில் 2012-ம் ஆண்டு விற்பனைக்கு வந்தது. மஹிந்திரா இந்த காரை, டொயோட்டா ஃபார்ச்சூனருக்குப் போட்டியாக, RX5 மற்றும் RX7 என இரண்டு வேரியன்ட்களில் அறிமுகப்படுத்தியது. இப்போது புதிதாக RX6 என்ற வேரியன்ட்டை விற்பனைக்குக் கொண்டுவந்திருக்கிறது மஹிந்திரா.</p>
<p class="content"> </p>
<p style="text-align: center"><img alt="" width="600" height="399" src="http://cdnw.vikatan.com/motor/2014/05/odunjh/images/p36.jpg"></p>
<p class="content">ஸாங்யாங் ரெக்ஸ்டன் RX5, RX7 வேரியன்ட்களில் இருப்பது 2.7 லிட்டர், 5 சிலிண்டர் இன்ஜின்தான். ஆனால் இது, இரண்டுவிதமான டியூனிங்கில், அதாவது RX5 வேரியன்டில் 162 bhp சக்தி, 34.7 kgm டார்க்கை அளிக்கும் இன்ஜின், RX7 வேரியன்டில் 184 bhp சக்தி, 41 kgmடார்க்கையும் அளிக்கிறது. RX5 வேரியன்டில் 5 ஸ்பீடு மேனுவல் கியர்பாக்ஸும், 'டார்க்-ஆன்-டிமாண்ட்’ 4 வீல் டிரைவ் சிஸ்டமும் இருக்க... RX7 வேரியன்டில் ஆட்டோமேட்டிக் கியர்பாக்ஸும், பெர்மனென்ட் 'ஆல் வீல் டிரைவ்’ சிஸ்டமும் இருக்கிறது. RX7 மாடலில் அதிக விலைக்கு ஏற்றவாறு ஏராளமான வசதிகளும் இருந்தன. ஆனால், இரு வேரியன்ட்களில் வந்த ரெக்ஸ்டனின் விற்பனை, இன்னும் சந்தையில் 'கிரிப்’ இல்லாமல் ஒரே இடத்தில் இருக்கிறது. எனவே, வாடிக்கையாளர்களுக்கு ஏற்ற வேல்யூவைத் தந்து, விற்பனையை அதிகரிக்க மஹிந்திரா அறிமுகப்படுத்தியிருப்பதுதான் ஸிஙீ6 வேரியன்ட். இந்த வேரியன்ட் பெயருக்கு ஏற்றது போலவே, மிட் வேரியன்ட்டாக விற்பனைக்கு வந்திருக்கிறது.</p>
<p class="content">ஸிஙீ7 வேரியன்ட்டை எப்படி 'ஸ்பெக்’ செய்திருக்கிறது மஹிந்திரா? எளிதுதான். RX7 மாடலின் வசதிகளையும், RX5 மாடலின் அடிப்படையான மெக்கானிக்கல் அம்சங்களையும் ஒன்றுசேர்த்துவிட்டது. விலையும் இந்த இரண்டு வேரியன்ட்களுக்கு நடுவேதான். ஆக, இந்த வேரியன்ட் மூலம் ஒரு பிரீமியம் எஸ்யூவியின் அனைத்து வசதிகளையும் விரும்புகிற, ஆட்டோமேட்டிக் கியர்பாக்ஸ் வேண்டாம் என நினைக்கின்ற, டிரைவர் வைத்து ஓட்டப் போகும் வாடிக்கையாளர்களைக் கவர நினைக்கிறது மஹிந்திரா.</p>
<p style="text-align: center"><img alt="" align="middle" width="600" height="216" src="http://cdnw.vikatan.com/motor/2014/05/odunjh/images/p36a.jpg"></p>
<p class="content">RX6 வேரியன்ட்டில் உள்ள மேனுவல் கியர்பாக்ஸில், கியரை ஷிப்ஃட் செய்வதற்கு சற்று உழைக்க வேண்டும். ஆனாலும், ஆட்டோமேட்டிக் கியர்பாக்ஸைவிட ஓட்டுதல் நன்றாக இருக்கிறது. இதில் இருக்கும் 4 வீல் டிரைவ் சிஸ்டத்துக்கு 'ஷிஃப்ட் ஆன் தி ஃப்ளை’ கன்ட்ரோல் மற்றும் மேனுவல் கியர்பாக்ஸ் ஆகிய இரண்டும், அவ்வப்போது ஆஃப் ரோடு செல்ல விரும்புபவர்களை ஈர்க்கும். ஆனால், டிரைவர் வைத்து ஓட்டுபவர்கள் ஆஃப் ரோடிங் எல்லாம் பொறுமையாகச் செய்வார்களா என்பது சந்தேகமே!</p>
<p class="content">இரண்டு ஆண்டுகளாக விற்பனையில் இருந்தாலும் கேபின் இன்னும் பழமையாகத் தோன்றவில்லை. சாஃப்ட்டான குஷன்கொண்ட லெதர் இருக்கைகள், சாஃப்ட் டச் பிளாஸ்டிக்ஸ் போன்றவை, விலை உயர்ந்த காரைப் போன்ற உணர்வைத் தருகின்றன. ஆனால், பின்னிருக்கை சற்று தாழ்வாக அமைக்கப்பட்டிருந்தாலும், காரின் ஃப்ளோரை உயர்த்திவைத்திருப்பதால், நாம் உட்கார்ந்திருக்கும் விதம் சற்று கஷ்டமாகத்தான் இருக்கிறது. RX6 வேரியன்ட்டிலும் சன் ரூஃப், டச் ஸ்க்ரீன் டிஸ்ப்ளே, டிவிடி ப்ளேயர், சாட்டிலைட் நேவிகேஷன், ரியர் பார்க்கிங் சென்ஸார், மெமரி வசதிகொண்ட டிரைவர் சீட், ரெயின் சென்ஸிங் வைப்பர், ஆட்டோமேட்டிக் ஹெட்லைட்ஸ் என ஏகப்பட்ட வசதிகள் உள்ளன.</p>
<p class="content">ஸிஙீ6ல் இருக்கும் 162 bhp சக்தியை அளிக்கும் 5 சிலிண்டர் இன்ஜின், சற்று சத்தமாக இயங்கினாலும், சீரான பவர் டெலிவரி கொண்டிருக்கிறது. எனவே, நகர டிராஃபிக் நெரிசலில் இந்த இன்ஜினை இயக்குவதில் பிரச்னை இருக்காது. ஆனால், ஸ்டீயரிங் இன்னும் நன்றாக ஃபீட்பேக் அளிக்குமாறு அமைத்திருக்கலாம். இதன் சஸ்பென்ஷன் செட்-அப் சாஃப்ட்டாக இருக்கிறது. அதிக வேகங்களில் ஸ்டெபிளிட்டி சிறப்பாக இல்லை. இந்த வேரியன்ட்டில் முன் பக்கமும், பக்கவாட்டிலும் காற்றுப் பைகள் இருக்கின்றன. ஏபிஎஸ், இஎஸ்பி, ஆன்டி ரோல் ப்ரொடெக்‌ஷன் மற்றும் ஹில் டிஸென்ட் கன்ட்ரோல் (மலைச் சாலையில் கீழே இறங்கும்போது கட்டுப்பாட்டுடன் செல்ல உதவுவது) போன்ற பாதுகாப்புத் தொழில்நுட்பங்கள் உள்ளன.</p>
<p class="content">இதன் போட்டியாளர்களான ஃபார்ச்சூனர், பஜேரோ ஸ்போர்ட் போன்ற கார்களுக்கு இருக்கும் 'இமேஜ்’ ரெக்ஸ்டனுக்குக் கிடையாது என்பதுதான், இந்த காரின் பெரிய மைனஸ். எனவே, இந்த விலை குறைந்த, வசதிகள் நிறைந்த ரெக்ஸ்டன் ஸிஙீ6 மாடல் காரை, 'இமேஜ்’ பார்க்காமல், மதிப்பை மட்டும் பார்க்கும் வாடிக்கையாளர்கள் வாங்குவார்கள்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆடியின் க்யூ டிரைவ் </div>
<div class="subtitle1">ர.ராஜா ராமமூர்த்தி, படங்கள்: ஆ.முத்துக்குமார்</div>
<div class="subtitle2"></div>
<div class="content" style="border-top:1px solid #DDD;">
<p class="content">ஒவ்வொரு ஆண்டும் ஆடி நிறுவனம், தனது 'Q’ ரக எஸ்யூவி-களைப் பிரபலப்படுத்த, 'க்யூ டிரைவ்’ என்ற பெயரில் ஆஃப் ரோடிங் நிகழ்ச்சியை நடத்தும். இந்தியாவில் மூன்றாவது முறையாக நடக்கும் இந்த நிகழ்ச்சி, 30 நகரங்களில் நடக்கிறது.</p>
<p class="content"> </p>
<p style="text-align: center"><img alt="" width="600" height="306" src="http://cdnw.vikatan.com/motor/2014/05/odunjh/images/p66a.jpg"></p>
<p class="content">சென்னை அருகே கோவிலம்பாக்கத்தில் காரின் டார்க்கைச் சோதிக்கும் மேடு பள்ளங்கள், வழுக்கும் சேறு, காரின் ஆக்ஸிலை முறுக்கும் ஆக்ஸில் ட்விஸ்டர் என ஒரு பக்கா எஸ்யூவி டெஸ்ட்டிங் கிரவுண்டை உருவாக்கியிருந்தார்கள். கடல் மணல் இருந்திருந்தால், இன்னும் நன்றாக இருந்திருக்கும். ஆடி எஸ்யூவி என்றாலே, 'குவாட்ரோ 4 வீல் டிரைவ்’ சிஸ்டம்தானே! ஆடி கார் உரிமையாளர்கள், ஆடி வாங்க இருப்பவர்கள் 'குவாட்ரோ’ அனுபவத்துக்குத் தயாரானார்கள். இந்த நிகழ்ச்சிக்காக Q3, Q5, Q7 எஸ்யூவி கார்களைக் கொண்டுவந்திருந்தது ஆடி.</p>
<p class="content">இளைஞர் ஒருவர் தனது நண்பர்களுடன் Q7 எஸ்யூவியை டெஸ்ட் டிரைவ் செய்யத் தயாராக, நாமும் அதில் ஏறிக்கொண்டோம். ஏற்கெனவே ஸ்கோடா வைத்திருக்கும் அந்த இளைஞர், ஆடி A6 வாங்குவதா அல்லது Q7 வாங்குவதா என்ற குழப்பத்தில் இருந்தார். ஒவ்வொரு பகுதியையும் நிதானமாகக் கடந்து முடித்தவர், என்னிடம் காரை ஓட்டக் கொடுத்து விட்டு, ''எனக்கு அட்வென்ச்சர் பிடிக்கும். அதனால், என் அடுத்த கார் Q7 தான் பாஸ்'' என்றார் உற்சாகமாக.</p>
<p class="content">இதற்குத்தான் ஜெர்மன் கார் நிறுவனங்கள் இதுபோல நிறைய 'எக்ஸ்பீரியன்ஸ்’ நிகழ்ச்சிகளை நடத்துகின்றன. ஒரு வகையில் இது மார்க்கெட்டிங் உத்திதான் என்றாலும், குழப்பத்தில் இருக்கும் வாடிக்கையாளர்களை இதன் மூலம் தெளிவுபடுத்த முடியும்.</p>
<p style="text-align: center"><img alt="" width="600" height="600" src="http://cdnw.vikatan.com/motor/2014/05/odunjh/images/p66b.jpg"></p>
<p class="content">ஆடி னி7 மீது எனக்கு ஒரு கண் உண்டு. இதன் நீளமான வீல் பேஸ்தான் இதன் பெரிய செல்லிங் பாயின்ட். இந்த 'க்யூ டிரைவ்’ நிகழ்ச்சியிலும் Q7 கார்தான் வேண்டும் எனக் கேட்டு வாங்கினேன்.</p>
<p class="content">எனக்கு முன்பு ஓட்டிய இளைஞரைக் கவர்ந்ததுபோல, என்னையும் Q7 கவருமா என எண்ணிக்கொண்டே. காரை 'D’ மோடில் வைத்தேன். நான் ஓட்டியது 3 லிட்டர் டீசல் ஆட்டோமேட்டிக் மாடல் Q7. இதில் இருப்பது குவாட்ரோ ஃபுல் டைம் 4 வீல் டிரைவ். முதலில் என்னைக் கவர்ந்த விஷயம், இந்த காரின் அமைதித் தன்மை.</p>
<p class="content">காரின் முன் பக்கம் ஒரு பெரிய டீசல் இன்ஜின் இயங்குவதை என்னால் உணர முடியவில்லை. கொஞ்சம்கூட சத்தமோ, அதிர்வுகளோ இல்லை. டிரைவ் பொசிஷன் வசதியாக இருந்தாலும், சின்ன காரை ஓட்டுவது போன்ற உணர்வு. ஒவ்வொரு பகுதியிலும், ஏதாவது ஒரு பக்க வீல் காற்றில் நிற்க, 'வீல் ஸ்பின்’ ஆனாலும் அதை உள்ளே உணர முடியாது. சகதியில் ஓட்டும்போது ஸ்டீயரிங் இயக்க எளிதாக இருந்தது; ஆனால், ஃபீட்பேக் கிடைக்காததால், அனுபவபூர்வமாக இல்லை. குவாட்ரோ டிரைவ் சிஸ்டத்தில் ஒரு விஷயம் உண்டு. இன்ஜினில் இருந்து வரும் டார்க்கை முன்- பின் ஆக்ஸில்களுக்குத்தான் இது பிரித்து அனுப்பும். ஆனால், காரின் வலது பக்க, இடதுபக்க சக்கரங்களுக்குப் பிரிக்கத் தெரியாது. இதனால்தான் காற்றில் ஒரு வீல் இருக்கும்போது, அதில் மட்டும் 'வீல் ஸ்பின்’ ஏற்படுகிறது.</p>
<p class="content"><span style="color: #ff0000">அன்று ஆடியுடன் அசத்தலான அனுபவம்தான்! </span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">2.6டன் ஸ்போர்ட்ஸ் கார்! </div>
<div class="subtitle1">மெர்சிடீஸ் பென்ஸ் GL 63AMG</div>
<div class="subtitle2">தொகுப்பு: ர.ராஜா ராமமூர்த்தி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000">இ</span>யற்பியல் விதிகள் ரொம்பவே எளிதுதான். அதிக பெர்ஃபாமென்ஸ் வேண்டுமென்றால், எடையையும், ஏரோடைனமிக் டிராக்-ஐயும் (Drag) குறைத்தாக வேண்டும். ஹார்ஸ் பவரும், டார்க்கும் மிக அதிகமாகத் தேவைப்படும். மெர்சிடீஸ் பென்ஸ் நிறுவனத்தின் பெர்ஃபாமென்ஸ் பிராண்ட் AMG. இது, தற்போது இந்தியாவில் அறிமுகப்படுத்தியிருக்கும் GL 63 AMG எஸ்யூவி கார், இந்த இயற்பியல் விதியின் எல்லையில் இருக்கிறது. நகரும் பங்களா போல இருக்கும் இந்த காரில், ஸ்போர்ட்ஸ் கார் அளவுக்கு பெர்ஃபாமென்ஸைத் திணித்திருக்கிறது AMG.</p>
<p class="content"> </p>
<p style="text-align: center"><img width="600" height="400" alt="" src="http://cdnw.vikatan.com/motor/2014/05/odunjh/images/p14.jpg"></p>
<p class="content">GL 63 AMG காரின் டெக்னிக்கல் விபரங்களைப் படிக்கவே மிரட்டலாக இருக்கிறது. இதன் எடையே 2,580 கிலோ. கிட்டத்தட்ட 2.6 டன் எடையில் ஒரு சின்ன கன ரக வாகனத்தின் சைஸில் பிரமாண்டமாக இருக்கிறது இந்த கார். இத்தனைக்கும் சாதாரண நிலி கிளாஸ் எஸ்யூவியில் இருக்கும் எடை அதிகமான ஃபோர் வீல் டிரைவ் சிஸ்டத்தை எடுத்துவிட்டு, எடை குறைந்த ஃபோர் வீல் டிரைவ் சிஸ்டத்தைச் சேர்த்திருக்கிறது மெர்சிடீஸ். ஆனால், இந்த 2.6 டன் எடையை நகர்த்துவதே சவாலான காரியம். இங்குதான் 550 bhp சக்தியையும், 77.5 kgm டார்க்கையும் அளிக்கக்கூடிய AMGயின் புகழ்பெற்ற M197 ட்வின் டர்போ V8 இன்ஜின் வருகிறது. இங்கு முக்கியமான விஷயம், இந்த டார்க் அலை மொத்தமும் 2,000 ஆர்பிம்மிலேயே வெளிப்படுவதுதான். இதனுடன் நெருக்கமான கியர் ரேஷியோ, ஆக்டிவ் ஆன்டி-ரோல் பார்கள் மற்றும் அடாப்டபிள் சஸ்பென்ஷன் சிஸ்டம் ஆகியவற்றைச் சேர்த்தால், இவ்வளவு எடையையும் கட்டுக்கோப்பாக வைத்திருப்பதற்கான ஃபார்முலா கிடைக்கிறது.</p>
<p class="content">பார்க்க மிலிட்டரி காம்பவுண்டில் இருந்து வெளிவந்த சூப்பர் டேங்கர் போல இருக்கிறது இந்த எஸ்யூவி. ஆனால், இங்கு ஒரு 'இமேஜ்’ சிக்கல் இருக்கிறது. சாது GL கிளாஸ் எஸ்யூவிக்கும், இந்த GL 63 AMG எஸ்யூவிக்கும் டிஸைன் அளவில் பெரிய வித்தியாசம் இல்லை. இது ஒரு  AMG எஸ்யூவி என்பதைக் கண்டுபிடிக்க இருக்கும் ஒரே க்ளூ, காரின் பின் பக்கம் இருக்கும் நான்கு எக்ஸாஸ்ட் பைப்புகள்தான்.</p>
<p style="text-align: center"><img alt="" src="http://cdnw.vikatan.com/motor/2014/05/odunjh/images/p14a.jpg"></p>
<p class="content">பெரிய காராக இருந்தாலும், ஓட்டுவதற்குச் சிரமமாக இல்லை. ஆனால், ஆக்ஸிலரேட்டரை இன்னும் மிதித்தால்தான் இந்த இன்ஜின் தன் உண்மையான முகத்தைக் காட்டுகிறது.</p>
<p class="content">3,500 ஆர்பிம்-க்கு மேல் வெளிவரும் சுனாமி போன்ற டார்க் அலை, அரசு டவுன் பஸ்களில் முதல் கியர் போட்டு எடுக்கும்போது, பின்னே தள்ளுமே... அதேபோல, ஒரு கணம் காரை பின் ஆக்ஸில் பக்கம் சாய்க்கிறது. அதன் பிறகு இந்த எஸ்யூவி முன்னே சீறும் விதம், இயற்பியல் கோட்பாடுகளின் மீது இருக்கும் நம்பிக்கையை உடைத்து எறிகிறது. ஸ்போர்ட்ஸ் கார்களில் இந்த ஆக்ஸிலரேஷனை நாம் அனுபவித்திருக்கலாம். ஆனால், 2.6 டன் எடைகொண்ட ஒரு எஸ்யூவியில் இந்த ஆக்ஸிலரேஷனை விவரிக்க வார்த்தைகள் இல்லை. ஸ்போர்ட் மோடுக்கு மாற்றிவிட்டு திராட்டிலை மிதித்தால், கார் மணிக்கு 160 கி.மீ வேகத்தை அடைந்துவிட்டது என்று நீங்கள் சொல்வதற்கு முன்பே, கார் மணிக்கு 200 கி.மீ வேகத்தைத் தாண்டியிருக்கும்.</p>
<p class="content">0 - 100 கி.மீ வேகத்தை 5 விநாடிகளில் அடைகிறது இந்த 2.6 டன் எஸ்யூவி. 18 விநாடிகளை நாம் தாண்டும்போது, கார் மணிக்கு 200 கி.மீ வேகத்தைத் தாண்டிவிடுகிறது. இவ்வளவு எடையும், வளைவுகளில் கட்டுக்கோப்பாக இருப்பது சூப்பர். நீளமான வீல்பேஸ், அகலமான தோற்றம், மிக அகலமான 300 செக்‌ஷன் டயர்கள் காருக்கு பயங்கரமான கிரிப்பைத் தருகின்றன. மிக அதிக வேகங்களிலும், கார் முன்னும் பின்னும் குலுங்குவது இல்லை.</p>
<p class="content">7 பேர் சொகுசாக அமர்ந்து செல்லகூடிய இதில், லக்ஸ¨ரி காருக்கான அனைத்து வசதிகளும் இருக்கின்றன. ஏமாற்றாத பெர்ஃபாமென்ஸ், ஸ்போர்ட்டியான டைனமிக்ஸ் என செம பேக்கேஜ். அதிக எடைகொண்ட V8 இன்ஜினின் மைலேஜ் மிகவும் குறைவாகத்தான் இருக்கும் என்பது யதார்த்தம். போட்டியில்லாத 'மகாராஜா’ மெர்சிடீஸ் பென்ஸ் GL 63 AMG.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கார் மேளா</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="427" src="http://cdnw.vikatan.com/motor/2014/05/odunjh/images/P097.jpg"></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P098b.jpg"><img alt="" align="middle" width="600" height="397" src="http://cdnw.vikatan.com/motor/2014/05/odunjh/images/P098(1).jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P099b.jpg"><img alt="" align="middle" width="600" height="404" src="http://cdnw.vikatan.com/motor/2014/05/odunjh/images/P099.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P100b.jpg"><img alt="" align="middle" width="600" height="400" src="http://cdnw.vikatan.com/motor/2014/05/odunjh/images/P100.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P101b.jpg"><img alt="" width="600" height="405" src="http://cdnw.vikatan.com/motor/2014/05/odunjh/images/P101.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P102b.jpg"><img alt="" align="middle" width="600" height="391" src="http://cdnw.vikatan.com/motor/2014/05/odunjh/images/P102.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P103b.jpg"><img alt="" align="middle" width="600" height="407" src="http://cdnw.vikatan.com/motor/2014/05/odunjh/images/P103.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P104b.jpg"><img alt="" align="middle" width="600" height="397" src="http://cdnw.vikatan.com/motor/2014/05/odunjh/images/P104.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P105b.jpg"><img alt="" align="middle" width="600" height="403" src="http://cdnw.vikatan.com/motor/2014/05/odunjh/images/P105.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P106b.jpg"><img alt="" align="middle" width="600" height="415" src="http://cdnw.vikatan.com/motor/2014/05/odunjh/images/P106.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P107b.jpg"><img alt="" align="middle" width="600" height="407" src="http://cdnw.vikatan.com/motor/2014/05/odunjh/images/P107(1).jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P108b(1).jpg"><img alt="" align="middle" width="600" height="405" src="http://cdnw.vikatan.com/motor/2014/05/odunjh/images/P108.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P109b.jpg"><img alt="" align="middle" width="600" height="398" src="http://cdnw.vikatan.com/motor/2014/05/odunjh/images/P109.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P110b.jpg"><img alt="" align="middle" width="600" height="393" src="http://cdnw.vikatan.com/motor/2014/05/odunjh/images/P110.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P111b.jpg"><img alt="" width="600" height="392" src="http://cdnw.vikatan.com/motor/2014/05/odunjh/images/P111.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P112b.jpg"><img alt="" width="600" height="406" src="http://cdnw.vikatan.com/motor/2014/05/odunjh/images/P112.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P113b.jpg"><img alt="" src="http://cdnw.vikatan.com/motor/2014/05/odunjh/images/P113.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P114b.jpg"><img alt="" width="600" height="403" src="http://cdnw.vikatan.com/motor/2014/05/odunjh/images/P114.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P115b.jpg"><img alt="" align="middle" width="600" height="404" src="http://cdnw.vikatan.com/motor/2014/05/odunjh/images/P115.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P116b.jpg"><img alt="" align="middle" width="600" height="401" src="http://cdnw.vikatan.com/motor/2014/05/odunjh/images/P116.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P117b.jpg"><img alt="" align="middle" width="600" height="400" src="http://cdnw.vikatan.com/motor/2014/05/odunjh/images/P117.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P118b.jpg"><img alt="" width="600" height="397" src="http://cdnw.vikatan.com/motor/2014/05/odunjh/images/P118.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P119b.jpg"><img alt="" align="middle" width="600" height="392" src="http://cdnw.vikatan.com/motor/2014/05/odunjh/images/P119.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P121b.jpg"><img alt="" align="middle" width="600" height="398" src="http://cdnw.vikatan.com/motor/2014/05/odunjh/images/P121.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P122b.jpg"><img alt="" align="middle" width="600" height="391" src="http://cdnw.vikatan.com/motor/2014/05/odunjh/images/P122.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P123b.jpg"><img alt="" align="middle" width="600" height="401" src="http://cdnw.vikatan.com/motor/2014/05/odunjh/images/P123.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P124b.jpg"><img alt="" width="600" height="403" src="http://cdnw.vikatan.com/motor/2014/05/odunjh/images/P124.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P125b.jpg"><img alt="" width="600" height="400" src="http://cdnw.vikatan.com/motor/2014/05/odunjh/images/P125.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P126b.jpg"><img alt="" width="600" height="407" src="http://cdnw.vikatan.com/motor/2014/05/odunjh/images/P126.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P127b.jpg"><img alt="" width="600" height="415" src="http://cdnw.vikatan.com/motor/2014/05/odunjh/images/P127.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P128b.jpg"><img alt="" align="middle" width="600" height="412" src="http://cdnw.vikatan.com/motor/2014/05/odunjh/images/P128.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P129b.jpg"><img alt="" align="middle" width="600" height="401" src="http://cdnw.vikatan.com/motor/2014/05/odunjh/images/P129.jpg"></a></p>
<p style="text-align: center"><a target="_blank" href="http://www.vikatan.com/motor/2014/05/odunjh/images/P130b.jpg"><img alt="" align="middle" width="600" height="831" src="http://cdnw.vikatan.com/motor/2014/05/odunjh/images/P130.jpg"></a></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">“சிட்டி ப்யூட்டிதான்... ஆனால், மைலேஜ்?” </div>
<div class="subtitle1">HONDA CITY DIESEL</div>
<div class="subtitle2">மு.ஜெயராஜ், படங்கள்: எஸ்.தேவராஜன்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000">இ</span>ரண்டு ஆண்டுகளுக்கு ஒருமுறை, புதிய கார் மாற்றுவேன். என்னிடம் இதற்கு முன்பு டாடா இண்டிகோ, மஹிந்திரா ஸ்கார்ப்பியோ இருந்தன. கடந்த ஆண்டு ஜூலையில், மஹிந்திரா ஸ்கார்ப்பியோவை விற்றுவிட்டு புதிய  கார் வாங்க முடிவுசெய்தேன்.</p>
<p class="content">ரெனோ ஸ்காலா, ஃபோக்ஸ்வாகன் வென்ட்டோ ஆகிவற்றில் ஒன்றை வாங்குவது என் திட்டமாக இருந்தது. அப்போது, ஹோண்டா அமேஸ் காரைப் பற்றிக் கேள்விப்பட்டேன். புதுச்சேரி கேபிட்டல் ஹோண்டா ஷோரூம் சென்று அமேஸைப் பார்த்தேன். அதன் இன்ஜின் சத்தம் அதிகமாக இருந்தது. மேலும், அப்போது என்னிடம் ரெனோ பல்ஸ் இருந்தது. அதனால், மேலும் ஒரு மீடியம் சைஸ் கார் வேண்டாமே என அந்த காரை வாங்கவில்லை. பின்பு, ரெனோ ஸ்காலா வாங்க முடிவெடுத்து, புக் செய்துவிட்டேன்.</p>
<p style="text-align: center"> <img alt="" align="middle" width="600" height="411" src="http://cdnw.vikatan.com/motor/2014/05/odunjh/images/p68.jpg"></p>
<p class="content">என்னிடம் இருந்த மஹிந்திரா ஸ்கார்ப்பியோ நான் எதிர்பார்த்த விலைக்கு அமையவில்லை. அதனால், ஸ்காலா வாங்குவது தள்ளிப்போனது. என் கராஜில், ஸ்கார்ப்பியோவையும், ஸ்காலாவையும் ஒரே நேரத்தில் நிறுத்த இடம் இல்லை. அதனால், ஸ்கார்ப்பியோவை விற்கும் வரை காத்திருக்க முடிவெடுத்தேன். கடந்த நவம்பரில், புதுச்சேரி கேபிட்டல் ஹோண்டா ஷோரூமில் இருந்து போன் செய்தனர். ''சார், ஹோண்டா சிட்டி டீசல் ஜனவரியில் அறிமுகம் ஆகுது. புக்கிங் ஆரம்பிச்சிட்டோம், ரெண்டு மாசத்துல டெலிவரி கிடைச்சிடும்!'' என்றார்கள். உடனே, ஸ்கார்ப்பியோவை விற்பனை செய்துவிட்டேன். ஜனவரி 7-ம் தேதி ஹோண்டா சிட்டி டீசல் அறிமுகம் ஆனதும் சென்று பார்த்தேன். அதன் இன்டீரியர் மற்றும் சிறப்பம்சங்கள் எனக்குப் பிடித்திருந்தது. ஹோண்டா சிட்டி சரியான சாய்ஸ் என முடிவெடுத்து, புக் செய்தேன். ஒன்றரை மாதங்களில் டெலிவரி கிடைத்தது.</p>
<p class="content"><span style="color: #ff0000">ஷோரூம் அனுபவம் </span></p>
<p class="content">கேபிட்டல் ஹோண்டா ஷோரூமில் உள்ள சேல்ஸ் எக்ஸிக்யூட்டிவ் அப்ரோச் இன்னும் கொஞ்சம் பெட்டராக இருந்திருக்கலாம். புக் செய்த ஒரு மாதத்துக்குப் பிறகு, கார் எப்போது கிடைக்கும் என்று சேல்ஸ் எக்ஸிக்யூட்டிவைத் தொடர்புகொண்டு கேட்டேன். ''கார் எப்போ வரும்னு தெரியலை சார். உங்களால வெயிட் பண்ண முடியலைன்னா, புக்கிங்கை கேன்சல் பண்ணிடுங்க' என்றார். இப்படிக் கூறினால், எந்த கஸ்டமருக்கும் எரிச்சலாகத்தான் இருக்கும். ஒரு ஷோரூமின் வெற்றியே கஸ்டமர்களைத் தக்கவைத்துக்கொள்வதில்தான் இருக்கிறது. இதைப்போல கஸ்டமர்களை எரிச்சல் அடையச் செய்தால், வேறு பிராண்டை நோக்கிச் சென்றுவிடுவார்கள். இந்த ஒரு சம்பவத்தைத் தவிர்த்துப் பார்த்தால், மற்றபடி ஷோரூம் அனுபவம் சிறப்பாகவே இருந்தது. ஃபர்ஸ்ட் சர்வீஸுக்குத் தொடர்புகொண்டு ஞாபகப்படுத்தினர். சர்வீஸ் மிகச் சிறப்பாக உள்ளது.</p>
<p style="text-align: center"><img alt="" align="middle" width="600" height="455" src="http://cdnw.vikatan.com/motor/2014/05/odunjh/images/p68a.jpg"></p>
<p class="content"><span style="color: #ff0000">எப்படி இருக்கிறது ஹோண்டா சிட்டி டீசல்? </span></p>
<p class="content">16 ஆண்டுகள்... மூன்று ஜெனரேஷனுக்குப் பிறகு, மக்களின் எதிர்பார்ப்பைப் பூர்த்திசெய்ய, டீசல் இன்ஜின்கொண்ட சிட்டியை நான்காவது ஜெனரேஷனில் அறிமுகம் செய்துள்ளது ஹோண்டா. நீளத்தில் 20 மிமீ, வீல்பேஸில் 50 மிமீ அதிகமாகி இருக்கிறது. ஒட்டுமொத்த டிஸைன் சிறப்பாகவே இருக்கிறது. பானெட் டிஸைன் அருமை. 165 மிமீ கிரவுண்ட் கிளியரன்ஸ் போதுமானதாக உள்ளது. வீல் சைஸ் இன்னும் கொஞ்சம் பெரிதாக இருந்திருக்கலாம். ஹோண்டா சிட்டியின் இன்டீரியர், டாப் கிளாஸ். எனது க்ஷி வேரியன்டில் டச் ஸ்கிரீன் ஆடியோ சிஸ்டம், ஏபிஎஸ், இரண்டு காற்றுப் பைகள், ரிவர்ஸ் கேமரா, ஆட்டோமேட்டிக் மிரர் அட்ஜஸ்ட், பின் பக்கப் பயணிகளுக்கு ஏ.சி வென்ட், ப்ளூ-டூத், ஆட்டோமெட்டிக் கிளைமேட் கன்ட்ரோல் என ஏராளமான சிறப்பம்சங்கள் உள்ளன. பழைய சிட்டியில் கொடுக்காமல் விட்டுவிட்ட ஆட்டோமெட்டிக் கிளைமேட் கன்ட்ரோலை, புதிய சிட்டியில் டச் ஸ்கிரீனுடன் கொடுத்து அசத்திவிட்டது ஹோண்டா. விலை அதிகமான 'VX’ வேரியன்டில் கூடுதலாக கீ-லெஸ் என்ட்ரி, சன் ரூஃப் கொடுத்துள்ளனர். இந்த இரண்டும் தேவை இல்லை என்பதால், V வேரியன்ட் வாங்கினேன். பூட் ஸ்பேஸ் என் தேவைக்குப் போதுமானதாக  உள்ளது. இன்ஜின், வீல் சைஸ் தவிர்த்துவிட்டுப் பார்த்தால், லக்ஸ¨ரி செக்மென்ட் கார் போல இருக்கிறது ஹோண்டா சிட்டி. அமேஸில் இருக்கும் 1.5 லிட்டர் i-DTEC இன்ஜின்தான் என்றாலும், ஓட்டுதல் அனுபவத்தில் எந்தக் குறையும் வைக்கவில்லை புதிய சிட்டி டீசல்.</p>
<p class="content"><span style="color: #ff0000">பிடித்தது </span></p>
<p class="content">இருக்கைகள் மிக நன்றாக உள்ளன. மிருதுவான ஃபோம் உபயோகப்படுத்தியுள்ளனர். ஹெட்ரெஸ்ட்கள் கச்சிதமாகவும் வசதியாகவும் உள்ளன.  சஸ்பென்ஷன் சிறப்பாகவே இருக்கிறது. ஸ்கார்ப்பியோவில் நீண்ட தூரப் பயணம் சென்று திரும்பினால், அலுப்பாக இருக்கும். ஆனால், ஹோண்டா சிட்டியில் அந்த அலுப்பு தெரியவில்லை. கையாள்வதற்குச் சிறப்பாக உள்ளது. சாலைகளில் ஸ்மூத்தாகச் செல்கிறது. இன்டீரியரில் உள்ள சிறப்பம்சங்களுக்காகத்தான் இந்த காரை வாங்கினேன். அவை பயன்படுத்த எளிதாகவும் நன்றாகவும் உள்ளன. ஹோண்டா சிட்டியில் குடும்பத்துடன் பயணிப்பது சௌகரியமாக உள்ளது.</p>
<p style="text-align: center"><img alt="" align="middle" width="450" height="572" src="http://cdnw.vikatan.com/motor/2014/05/odunjh/images/p68b.jpg"></p>
<p class="content"><span style="color: #ff0000">பிடிக்காதது </span></p>
<p class="content">சிட்டி டீசல், நெடுஞ்சாலையில் லிட்டருக்கு 17 கி.மீ-தான் மைலேஜ் தருகிறது. ஸ்கார்ப்பியோவை மாற்றக் காரணமே, அதன் குறைவான மைலேஜ்தான். ஹோண்டா சிட்டி டீசல் 26 கி.மீ வரை மைலேஜ் தரும் என்று குறிப்பிட்டிருந்தனர். 26 கி.மீ வேண்டாம்; குறைந்தது 20 கி.மீஆவது கிடைக்கும் என்று நினைத்துதான் ஹோண்டா சிட்டி டீசல் வாங்கினேன். ஆனால், மைலேஜ் எதிர்பார்த்த அளவுக்கு இல்லை. இந்த செக்மென்டில் உள்ள எல்லா கார்களும் லிட்டருக்கு சுமார் 17 கி.மீ மைலேஜ் தருகின்றன. ஹெட்லைட் வெளிச்சம் போதுமானதாக இல்லை. ஹூண்டாய் வெர்னாவைப் போல ஹெட்லைட்டைச் சுற்றியிருக்கும் எல்ஈடி ஸ்ட்ரிப் கொடுத்திருந்தால், நன்றாக இருந்திருக்கும். நகருக்குள் பயணிக்க, சிட்டியின் ஹார்ன் சத்தம் போதுமானதாக உள்ளது. ஆனால், ஹைவேயில் பயணிக்கும்போது சத்தம் குறைவாக இருப்பதால் சிரமமாக இருக்கிறது. எக்ஸ்ட்ரா ஹார்ன் பொருத்த வேண்டாம் என்று ஷோரூமில் கூறிவிட்டனர். ஹோண்டா சிட்டி டீசலின் டாப் வேரியன்டான VX-ல் இருந்த சீட் கவர் எனக்கு மிகவும் பிடித்திருந்தது. அந்த சீட் கவரை ஆப்ஷனலாக, மற்ற வேரியன்ட்களிலும் கொடுத்திருக்கலாம்.</p>
<p class="content"><span style="color: #ff0000">என் தீர்ப்பு </span></p>
<p class="content">கம்ஃபர்ட், பெர்ஃபாமென்ஸ், இன்டீரியர், மைலேஜ் என்று பல விஷயங்களில், இந்த செக்மென்டில் உள்ள ஹூண்டாய் வெர்னா, ஃபோக்ஸ்வாகன் வென்ட்டோ, ஸ்கோடா ரேபிட் ஆகியவற்றைவிட எனக்கு மிகவும் பிடித்திருக்கிறது ஹோண்டா சிட்டி டீசல். மிட் சைஸ் செடான் டீசலில் பெஸ்ட் கார், ஹோண்டா சிட்டிதான் என்பது என் அனுபவம்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">எக்ஸென்ட்.... வசதிகளில் எக்ஸெலன்ட்! </div>
<div class="subtitle1">தமிழ் படங்கள்: கே.கார்த்திகேயன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #0000ff">செ</span>ப்டம்பர் 23, 1998 அன்று ஹூண்டாய் நிறுவனம் சான்ட்ரோவுக்கு என்ட்ரி கொடுத்தபோது, ஹேட்ச்பேக் ரசிகர்கள் இந்தளவு சான்ட்ரோவைக் கொண்டாடுவார்கள் என ஹூண்டாய் எதிர்பார்த்திருக்காது. 14 அக்டோபர் 1999- ஆக்ஸென்ட்டை ரிலீஸ் செய்தபோதும், செடான் விரும்பிகள் ஆக்ஸென்ட்டை வெற்றிப் படியேற்றி, ஹூண்டாயைத் திக்குமுக்காட வைத்தார்கள். பின்பு, ஹூண்டாய் 'தொட்டது எல்லாம் துலங்கிவிடும்’ என்ற நம்பிக்கையின் அடிப்படையில் ஐ10, ஐ20, கிராண்ட் ஐ10 என வரிசையாக வெற்றி கார்கள் களம் இறங்கி, அதை நிரூபிக்கவும் செய்தன. அதே வேகத்தில் லேட்டாகாமல்... லேட்டஸ்ட்டாக, 4 மீட்டருக்குட்பட்ட 'எக்ஸென்ட்’ என்ட்ரி லெவல் செடான் மார்க்கெட்டுக்குள் நுழையத் தயாராகிவிட்டது. மாருதி ஸ்விஃப்ட் டிசையர், ஹோண்டா அமேஸ், வரவிருக்கும் டாடா ஜெஸ்ட் கார்களுக்குப் போட்டியாகப் புறப்பட்டிருக்கும் எக்ஸென்ட்டை, ஹைதராபாத் நெடுஞ்சாலைகளில் ஃபர்ஸ்ட் டிரைவ் செய்தோம்.</p>
<p class="content"> </p>
<p style="text-align: center"><img alt="" align="middle" width="600" height="393" src="http://cdnw.vikatan.com/motor/2014/05/odunjh/images/p40.jpg"></p>
<p class="content"><span style="color: #ff0000">டிஸைன் </span></p>
<p class="content">கிராண்ட் ஐ10 பிளாட்ஃபார்மில் தயாரிக்கப்படுவதாலோ என்னவோ, முன் பக்கம் கிரில்களைத் தவிர்த்துவிட்டுப் பார்த்தால், அச்சு அசலாக கிராண்ட் ஐ10-ன் எல்டர் பிரதர் போலவே இருக்கிறது எக்ஸென்ட். உங்களுக்குக் கழுகுப் பார்வை என்றால், கிரில்லைச் சுற்றியுள்ள சில்வர் க்ரோம் ரிங் எடுப்பாக இருப்பதைக் கவனிக்கலாம். ஷார்ப்பான ஹெட்லைட்ஸ், ஓகே ரகம். பார்க்கிங் செய்யும்போது, கீறல்களைத் தவிர்ப்பதற்காக காரின் இருபுறங்களிலும், பக்கவாட்டில் ரப்பர் பீடிங் கொடுத்திருப்பது, ஸ்போர்ட்டி லுக்காகவும் இருக்கிறது. காரின் ரூஃப் பகுதி, ஸ்மூத்தாக அருவி மாதிரி அப்படியே பின் பக்க பூட் வழியாக முடிவடைவது, சில நேரங்களில் புதிய டிசையரை நினைவூட்டுகிறது. டெயில் லைட்டுகள் எளிமையாகவும், இரவு நேரங்களில் ரிவர்ஸ் எடுக்கும்போது, நல்ல வெளிச்சத்தையும் அளிக்கின்றன. விலை குறைந்த வேரியன்ட்டைத் தவிர்த்து, மற்றவற்றில் ரியர்வியூ மிரர்களிலேயே இண்டிகேட்டர் விளக்குகள் ஒளிர்வது, பிரீமியம் செடான் கார்களில் இருக்கும் வசதி. எக்ஸென்ட்டின் டிஸைன் மனதில் தங்குவதற்கு முக்கியமான விஷயமாக, வீல்களைச் சொல்லலாம். 15 இன்ச் அலாய் வீல்கள், செம ஸ்போர்ட்டியாகவும், ஸ்டைலிஷ் ஆகவும் இருக்கின்றன. இதை 'டைமன்ட் கட் அலாய் வீல்கள்’ என்று அழைக்கச் சொல்கிறது ஹூண்டாய். எடையும் ஓரளவு ஓகே என்பதால், பில்டு குவாலிட்டியில் கிராண்ட் ஐ10-ஐவிட ஒரு படி மேலே இருக்கும். வெளியே வலப்பக்கம் VTVT பேட்ஜ் இருந்தால் பெட்ரோல்; CRDi பேட்ஜை வைத்து டீசல் என்று இனம் கண்டுகொள்ளலாம். எக்ஸென்ட்டின் வீல் பேஸ் - கிராண்ட் ஐ10-ன் அதே 2,425 மிமீ. மொத்தத்தில், ஹூண்டாய் டிஸைனர்கள், கிராண்ட் ஐ10 காரை வடிவமைக்கும்போதே, அடுத்த செடான் காருக்குத் திட்டம் தீட்டி, எக்ஸென்ட்டை வடிவமைத்து இருப்பார்கள்போலத் தெரிகிறது.</p>
<p style="text-align: center"><img alt="" width="600" height="517" src="http://cdnw.vikatan.com/motor/2014/05/odunjh/images/p40a.jpg"></p>
<p class="content"><span style="color: #ff0000">உள்ளே </span></p>
<p class="content">உங்களுக்கு கிராண்ட் ஐ10-ன் இன்டீரியர் பிடித்திருந்தால், நிச்சயம் எக்ஸென்ட்டின் உள்பக்கமும் பிடிக்கும். காரின் உள்ளே நுழைந்ததுமே, நாம் ஏற்கெனவே சொன்னதுபோல் கிராண்ட் ஐ10 காருக்குள்ளே வந்துவிட்டோமோ என்ற உணர்வு ஏற்படுவதைத் தவிர்க்க முடியவில்லை. ஸ்டீயரிங்கை நமக்கு ஏற்றபடி அட்ஜஸ்ட் செய்து உட்கார்ந்த உடனேயே, காரைக் கிளப்ப வேண்டும்போல் தோன்றுகிறது. கீ-லெஸ் என்ட்ரி ஆப்ஷனோடு, பட்டன் ஸ்டார்ட் வசதியும் எக்ஸென்ட்டில் உண்டு. ஒரு ஹேட்ச்பேக் காரின் வீல்பேஸ்தான் என்பதால், பேனட் முன்புறம் நீளாமல், சாலை நன்றாகத் தெரிகிறது. உயரம் குறைவானவர்களும் ஓட்டும் வகையில் சீட்டின் உயரத்தை அட்ஜஸ்ட் செய்துகொள்ளும் வசதியும் இருப்பதால், கவலைப்பட வேண்டியது இல்லை.</p>
<p class="content">ஏ.சி-யை ஆன் செய்ததும், சில்லென்று ஆகிவிடுகிறது கேபின். ரியர் ஏ.சி வென்ட் ஆப்ஷன் உண்டு என்பதால், பின் பக்கம் உள்ளவர்கள், கோடைக் காலத்திலும்கூட ஓரளவு ஜிலுஜிலுவெனப் பயணிக்கலாம். ஆனால், இது அவ்வளவு பவர்ஃபுல்லாக இல்லை. மேலும், ஏ.சி டனல் நீண்டிருப்பதால், பின் பக்க சீட்டில் மூன்று பேர் அமர்ந்தால், நடுப் பயணி கொஞ்சம் திணறித்தான் பயணிக்க வேண்டும். 5 ஸ்பீடு மேனுவல் கியர் பாக்ஸ், லக்ஸ¨ரி லுக்கில் இருக்கிறது. பெட்ரோல் வேரியன்ட்டில் 4 ஸ்பீடு ஆட்டோமேட்டிக் டிரான்ஸ்மிஷன் வசதியும் உண்டு. டீசல் வேரியன்ட் என்றால், ரிவர்ஸ் கியர் மேல்நோக்கியும், பெட்ரோல் என்றால், சாதாரண கார்களில் உள்ளதுபோலவும் இருக்கிறது. கதவுகள் பெரிதாக இருப்பதால், பருமனானவர்கள்கூட எளிதாக உள்ளே போய்வர முடிகிறது.</p>
<p style="text-align: center"><img alt="" width="600" height="266" src="http://cdnw.vikatan.com/motor/2014/05/odunjh/images/p40b.jpg"></p>
<p class="content">எக்ஸென்ட்டில் எக்ஸெலன்ட்டான விஷயம் - வசதிகள்தான். இதன் டாப் வேரியன்ட்டான SX-ல் ஆட்டோமேட்டிக் கிளைமேட் கன்ட்ரோல், ரியர் பார்க்கிங் சென்ஸார், ரியர் ஏ.சி வென்ட், ரியர்வியூ கேமரா, கீ-லெஸ் ஸ்டார்ட்/ஸ்டாப், சென்ட்ரல் லாக்கிங், எலெக்ட்ரிக் ஃபோல்டிங் மிரர்ஸ், காரைச் சுற்றிலும் ஆங்காங்கே பாட்டில் ஹோல்டர்கள், ஸ்டோரேஜ் பாக்ஸ்கள், சென்டர் ஆர்ம் ரெஸ்ட்டிலேயே கப் ஹோல்டர்கள், ஸ்டீயரிங் மவுன்டட் கன்ட்ரோல் என்று வசதிகளை அள்ளி இறைத்திருக்கிறார்கள். மேலும், 1 ஜிபி மெமரிகொண்ட 2 டின் ஆடியோ சிஸ்டம் நல்ல இசை அனுபவத்தைக் கொடுக்கிறது. இதில் ப்ளூ-டூத் வசதியும் உண்டு. பூட் ஸ்பேஸ் - முறையே அமேஸிலும், டிசையரிலும் 400 மற்றும் 316 லிட்டர் இடவசதியுடன் ஒப்பிடும்போது, எக்ஸென்ட்டில் 407 லிட்டர் இடவசதி இருக்கிறது. இது, இந்த செக்மென்ட்டில் அதிகம். ஃபைனலாக வசதிகள் மற்றும் இன்டீரியரில் ஏரியாவில், தேர்தல் நேரத்து அரசியல்வாதிகள் மாதிரி வசதிகளை வாரி வழங்குகிறது எக்ஸென்ட்.</p>
<p class="content"><span style="color: #ff0000">இன்ஜின் </span></p>
<p class="content">1.1 லிட்டர் 3 சிலிண்டர்கொண்ட CRDi டீசல் இன்ஜின், 12. கப்பா கொண்ட VTVT பெட்ரோல் இன்ஜின் என இரண்டு ஆப்ஷன்களில் வருகிறது எக்ஸென்ட். 'நான் அப்படித்தான் வைப்ரேஷன் ஆவேன்’ என்று ஆரம்பத்தில் அடம்பிடிக்கிறது CRDi டீசல். ஆனால், கொஞ்சூண்டு ஆர்பிஎம் தாண்டிய பிறகு அதிர்வுகள் அரவமற்றுப் போகின்றன. அமேஸின் 1.5 லிட்டரைவிடவும், டிசையரின் 1.3 லிட்டரைவிடவும் சிசி குறைவாக இருந்தாலும், லோ ரேஞ்சில் எக்ஸென்ட்டின் திராட்டில் ரெஸ்பான்ஸ் இரண்டு கார்களுக்கும் இணையானதாகவே இருக்கிறது. காரணம் - எக்ஸ்ட்ரா டார்க். 18.4 kgm கொண்ட டார்க், சிட்டி டிராஃபிக்கில் புதுந்து விளையாட உதவுகிறது. கிராண்ட் ஐ10-ல் இருக்கும் அதே இன்ஜினை செடான் காருக்காக கொஞ்சம் ரிஃபைன் செய்திருக்கிறது ஹூண்டாய். அதாவது, 70 bhp-யும் 16.3 kgm டார்க்கும்கொண்ட கிராண்டைவிட 1 bhp அதிகமாகவும், 2.1 kgmடார்க்கும் எக்ஸ்ட்ராவாக வெளிப்படுவதால், பிக்-அப் பிரமாதம். ஆனால், மிட் ரேஞ்சில் பெரிதாக 'வ்வ்ர்ர்ரூம்’ பெர்ஃபாமென்ஸை எதிர்பார்க்க முடியவில்லை. ஆளரவமற்ற ஹைதராபாத் சாலைகளில், எக்ஸென்ட்டை கொஞ்சம் அதிர்வுகளோடு, கிட்டத்தட்ட மணிக்கு 170 கி.மீ வேகம் வரை விரட்ட முடிந்தது.</p>
<p class="content">இதுவே நான்கு சிலிண்டர்கள்கொண்ட 1.2 கப்பா பெட்ரோல் இன்ஜினில், ஒரு மென்மைத் தன்மை தெரிந்தது. நெடுஞ்சாலையில் 83 bhp, பரபரவென்று தன் வேலையைக் காட்டுகிறது. 4 ஸ்பீடு ஆட்டோமேட்டிக்கும், 5 ஸ்பீடு மேனுவல் கியர் பாக்ஸும் இதற்கு ஏற்றவாறு இருக்கின்றன. நெடுஞ்சாலையில் இதன் டாப் ஸ்பீடைச் சோதனை செய்தபோது, அதிர்வுகளற்று 175 கி.மீ-யைக் கடந்து சென்றது எக்ஸென்ட்.</p>
<p style="text-align: center"><img alt="" src="http://cdnw.vikatan.com/motor/2014/05/odunjh/images/p40c.jpg"></p>
<p class="content"><span style="color: #ff0000">ஓட்டுதல் தரம், கையாளுமை </span></p>
<p class="content">பொதுவாக ஃபோர்டு, ஃபியட், மாருதி அளவுக்கு ஹூண்டாயில் ஓட்டுதல் தரம் இருக்காது என்ற குற்றச்சாட்டை ஓரளவு பொய்யாக்கி இருக்கிறது எக்ஸென்ட். டாப் ஸ்பீடில் நம்பிக்கையுடன் பயணிக்க முடிகிறது. திராட்டில் ரெஸ்பான்ஸ் லேசாகவும் வேகமாகவும் இருப்பதால், நம் சொல்படி நகர்கிறது எக்ஸென்ட். கிராண்ட் ஐ10 போலவே ஓட்டுதவற்கு பெப்பியாகவும், ஓவர்டேக் செய்யும்போது கையாளுவதற்கு எளிமையாகவும் உள்ளது. நான்காவது கியரில்கூட 100 கி.மீ வேகம் வரை செல்ல முடியும்படி கியர்பாக்ஸ் வடிவமைக்கப்பட்டிருப்பதால், சிட்டி டிராஃபிக்கில் அடிக்கடி கியரை மாற்றச் சொல்லி தொந்தரவு கொடுக்கவில்லை எக்ஸென்ட். கிராண்ட் ஐ10-ல் இருக்கும் அதே சஸ்பென்ஷன் இங்கேயும் ஷிஃப்ட் ஆகியிருக்கிறது. முன் பக்கம் இண்டிபென்டன்ட் மெக்ஃபர்ஸன் ஸ்ட்ரட், பின் பக்கம் டார்ஷன் பீம் ஆக்ஸில், ஸ்பீடு பிரேக்கர்களில் அசால்ட்டாக எகிறிக் குதிக்க உதவுகிறது. ஏபிஎஸ் பிரேக்குகள் ஓகே ரகம். ஒரு செடான் காருக்கே உரிய டயர்கள், ஓரளவு கிரிப்பைத் தருகின்றன.</p>
<p class="content"><span style="color: #ff0000">வடிவம்</span> </p>
<p class="content">(<span style="color: #ff0000">நீளம்</span> 3,995 மிமீ</p>
<p class="content"><span style="color: #ff0000">(அகலம்</span> 1,660 மிமீ</p>
<p class="content">(<span style="color: #ff0000">உயரம்</span> 1,520 மிமீ</p>
<p class="content">(<span style="color: #ff0000">வீல் பேஸ்</span> 2,425 மிமீ</p>
<p class="content"><span style="color: #ff0000">(இன்ஜின்</span></p>
<p class="content">(டிஸ்ப்ளேஸ்மென்ட்</p>
<p class="content">1,197 சிசி (பெ)</p>
<p class="content">1,120 சிசி (டீ)</p>
<p class="content"><span style="color: #ff0000">(பவர் <br></span>83 <a href="mailto:bhp@6,000rpm">bhp@6,000rpm</a> (P)</p>
<p class="content">71 <a href="mailto:bhp@4,000rbm">bhp@4,000rpm(D</a>)</p>
<p class="content"><span style="color: #ff0000">(டார்க்</span></p>
<p class="content">11.6 <a href="mailto:kgm@4,000rbm(P">kgm@4,000rpm(P</a>)</p>
<p class="content">18.4 kgm<a href="mailto:kgm@2,500rbm(D">@2,500rpm(D</a>)</p>
<p class="content">(<span style="color: #ff0000">கியர் பாக்ஸ்</span> 5 ஸ்பீடு மேனுவல் (பெ/டீ) 4 ஸ்பீடு Auto (பெ)</p>
<p class="content"><span style="color: #ff0000">பிரேக்</span>: முன்/பின் வென்டிலேடட் டிஸ்க்/டிரம்</p>
<p class="content"><span style="color: #ff0000">மைலேஜ் </span></p>
<p class="content">கியர்பாக்ஸ் முதல் கிளட்ச் வரை கிட்டத்தட்ட எல்லாமே கிராண்ட் ஐ10-ன் காப்பிகேட் என்பதால், நிச்சயம் ஒரு ஹேட்ச்பேக் காரின் மைலேஜ் கிடைக்கும் என்று எதிர்பார்க்கலாம். ARAI விதிமுறையின்படி எக்ஸென்ட் டீசல், மைலேஜ் 24.4 kmpl தரும் என்கிறது ஹூண்டாய். முழுமையான டெஸ்ட் டிரைவ் செய்யாததால், ஆட்டோமேட்டிக், பெட்ரோல் எக்ஸென்ட்டின் மைலேஜ் விவரங்கள் முழுமையாகத் தெரியவில்லை.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மைலேஜ் மன்னனா? Bajaj Discover 125M</div>
<div class="subtitle1">கா.பாலமுருகன் படங்கள்: வீ.நாகமணி</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #0000ff">ப</span>ஜாஜ் டிஸ்கவர் வரிசையில் ஏற்கெனவே  ஏகப்பட்ட மாடல்கள் இருக்கின்றன. பஜாஜ் இந்த வரிசை பைக்குகளில் அவ்வப்போது இன்ஜின், ஸ்டைல், கிராஃபிக்ஸ் என ஏதாவது அப்டேட்களைச் செய்துகொண்டே இருக்கும். 100 சிசி செக்மென்டில் வெளிவந்த டிஸ்கவர் 100M பைக்குக்குக் கிடைத்த வரவேற்பை அடுத்து, 125 செக்மென்ட்டிலும் மைலேஜ் வாடிக்கையாளர்களைக் கவர, டிஸ்கவர் 125M என்ற மாடலைக் கொண்டுவந்துள்ளது பஜாஜ்.</p>
<p style="text-align: center"><img alt="" width="500" height="422" src="http://cdnw.vikatan.com/motor/2014/05/odunjh/images/p60a.jpg"></p>
<p class="content"> </p>
<p class="content">கம்யூட்டர் பைக் வாங்கும் வாடிக்கையாளர்களை, எல்லா செக்மென்ட்டிலும் கைவசம் வைத்திருக்க வேண்டும் என்பதால், மைலேஜ் விஷயத்திலும் தெளிவாக இருக்கிறது பஜாஜ். ஏற்கெனவே, டிஸ்கவர் 125 சிசி மாடலில் ST, T ஆகிய மாடல்கள் இருக்க... இன்ஜினில் சின்ன மாறுதல்கள் செய்து 'M’ என்ற பெயரில் வெளியிட்டிருக்கிறது பஜாஜ்.  M என்றால், மைலேஜ் என்று அர்த்தமாம். சரி, கம்யூட்டர் பைக் வாடிக்கையாளர்களின் எதிர்பார்ப்பைப் பூர்த்திசெய்யுமா இந்த பைக்?</p>
<p class="content">ஏற்கெனவே விற்பனையில் உள்ள டிஸ்கவர் 125 பைக்குகளுக்கும் இதற்கும் பெரிதாக வித்தியாசங்கள் இல்லை. ஆனால், பாடி கிராஃபிக்ஸ் மற்றும் ஸ்டிக்கர் வேலைப்பாடுகள் புதுசு. தனித்துவமான 10 ஸ்போக் அலாய் வீல்களும், சைலன்ஸர், இன்ஜின் ஆகியவற்றில் பூசப்பட்டுள்ள கறுப்பு வண்ணமும் மிளிர்கிறது. ஹெட்லைட்டின் மீது கவிந்திருக்கும் வைஸர் கவர்ச்சியாக இருக்கிறது. இதன் மறைவில் உள்ள மீட்டர் கன்ஸோல் பேனல், அழகாகவும் நேர்த்தியாகவும் வடிவமைக்கப்பட்டிருக்கிறது. அனலாக் ஸ்பீடோ, ஓடோ மீட்டரும்... பெட்ரோல் மீட்டரும் உள்ளன. நீளமான பேனலில் நியூட்ரல், ஹெட்லைட், இண்டிகேட்டர் சிக்னல்கள் கொடுக்கப்பட்டுள்ளன.</p>
<p class="content">சீட்டில் அமர்ந்தால், உயரமான இடத்தில் அமர்ந்திருப்பதுபோன்று இருக்கிறது. டேங்க், கால்களை அணைத்து வைத்துக்கொள்ள வசதியாக இருக்கிறது. ரியர் வியூ கண்ணாடிகள் பின்னால் வரும் வாகனங்களைத் தெளிவாகக் காட்டுகின்றன. ஹேண்டில்பார், பிடித்து ஓட்டுவதற்கு வசதியாக இருக்கிறது. ஃபுட்ரெஸ்ட் - கால்களை வைக்க வசதியாக இருந்தாலும், கியர்பாக்ஸில் கால் படுவதைத் தவிர்க்க முடியவில்லை. அதனால், இன்ஜின் சூடு கால்களைப் பதம்பார்க்கிறது. ஷூ அணிபவர்களுக்குப் பிரச்னை இல்லை. சைடு பேனலில் இருக்கும் 125M லோகோ மட்டுமே வித்தியாசம் எனலாம். மற்றபடி டெயில் லைட், கிளியர் லென்ஸ் இண்டிகேட்டர் போன்றவை டிஸ்கவர் மாடல்களில் இருப்பதுதான்.</p>
<p style="text-align: center"><img alt="" width="600" height="169" src="http://cdnw.vikatan.com/motor/2014/05/odunjh/images/p60b.jpg"></p>
<p class="content">டிஸ்கவர் 125 மாடல்களில் இருக்கும் அதே 124.6 சிங்கிள் சிலிண்டர் ஏர் கூல்டு, DTS-i இன்ஜின்தான் என்றாலும், மைலேஜுக்காக பவரில் சில மாறுதல்கள் செய்திருக்கிறது பஜாஜ். 8,000 ஆர்பிஎம்-ல் 11.3 bhp சக்தியையும் 6,000 ஆர்பிஎம்-ல் 1.10 kgm டார்க்கையும் அளிக்கிறது இந்த இன்ஜின். இது, டிஸ்கவர் 125T மாடலைவிட 1 bhp  சக்தி குறைவு. அதேபோல், 125 ST மாடலைவிட 1.5bhp சக்தி குறைவு என்பது குறிப்பிடத்தக்கது. மைலேஜுக்காக சக்தியை அட்ஜஸ்ட் செய்திருக்கிறார்கள் என்பது புரிகிறது. இதன் 4 ஸ்பீடு கியர்பாக்ஸ், மைலேஜுக்காகவே டிஸைன் செய்யப்பட்டுள்ளதைப் போலவே இருக்கிறது. கியர் மாற்றுவது ஸ்மூத்தாக இருந்தாலும், வலுவாக மிதிக்க வேண்டியது அவசியம். டிஸ்கவர் வாகனங்களுக்கு உரித்தான இன்ஜின் சத்ததுடன், ஸ்மூத்தாகவே இயங்குகிறது 125M இன்ஜின்.</p>
<p class="content">உயரமான ஓட்டுதல் பொசிஷனுடன் வடிவமைக்கப்பட்டுள்ள டிஸ்கவர் 125M, அன்றாடப் பயன்பாட்டுக்கான வாகனமாக வடிவமைக்கப்பட்டிருக்கிறது. நகரம், நெடுஞ்சாலை ஆகிய இரண்டிலும் ஓட்டுவதற்கு ஏற்ப இருந்தாலும், நீளமான வீல்பேஸ் காரணமாக சிட்டி டிராஃபிக்கில் வளைத்து நெளித்து ஓட்டுவது சிரமமே. பிரேக், கையாளுமை சிறப்பாக இருந்தாலும், டயர்களில் போதுமான கிரிப் இல்லை. பெயருக்கு ஏற்றபடி, நகருக்குள் லிட்டருக்கு 55.6 கி.மீ, நெடுஞ்சாலையில் 57.8 கி.மீ மைலேஜ் அளிக்கிறது டிஸ்கவர் 125M.</p>
<p class="content">100 சிசி செக்மென்ட்டில் இருப்பவர்கள், மைலேஜை சமரசம் செய்துகொள்ளாமல், அடுத்த கட்டத்துக்குச் செல்ல ஏற்ற பைக், டிஸ்கவர் 125M.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">யமஹா ஆல்ஃபா Vs ஹோண்டா ஏவியேட்டர் ‘ஸ்கூட்’டணி?</div>
<div class="subtitle1">தொகுப்பு: ராஜா ராமமூர்த்தி</div>
<div class="subtitle2"></div>
<div class="content" style="border-top:1px solid #DDD;">
<p class="content"><strong><span style="color: #0000ff">டூ</span></strong>வீலர் செக்மென்ட்டிலேயே எவர்கிரீன் வளர்ச்சி என்றால், அது ஸ்கூட்டர் சந்தைதான். நகர டிராஃபிக்கில் ஓட்டுவதற்கு மிக எளிதானது என்பதால், பெட்ரோல் விலை ஏறினால்லும் ஸ்கூட்டர்களின் விற்பனை குறையவில்லை. இந்தச் சந்தையின் 'ராஜா’வான ஆக்டிவாவை விற்பனை செய்யும் ஹோண்டா - ஏவியேட்டர், டியோ, ஆக்டிவாவீ என பலதரப்பட்ட வாடிக்கையாளர்களுக்கு ஏற்றவாறு ஸ்கூட்டர்களை அறிமுகப்படுத்தி, இந்த செக்மென்ட்டின் 'மகாராஜா’வாக இருக்கிறது.</p>
<p class="content">ஹோண்டாவுக்கு அடுத்த இடத்தில் இருப்பது யமஹா. சென்ற ஆண்டில் இருந்து தற்போது வரை மூன்று ஸ்கூட்டர்களை விற்பனைக்குக் கொண்டுவந்திருக்கிறது யமஹா. இதில் லேட்டஸ்ட் ஆல்ஃபா. ஃபேமிலி ஸ்கூட்டர்களான ஆல்ஃபாவும், ஏவியேட்டரும்தான் நேரடிப் போட்டியாளர்கள். எது பெஸ்ட்?</p>
<p style="text-align: center"><img alt="" width="550" height="351" src="http://cdnw.vikatan.com/motor/2014/05/odunjh/images/p54a.jpg"></p>
<p class="content"><span style="color: #ff0000">டிஸைன் - இன்ஜினீயரிங் </span></p>
<p class="content">ஃபேமிலி ஸ்கூட்டர்கள் என்பதால் ஆல்ஃபாவும், ஏவியேட்டரும் பார்க்க பழக்கப்பட்ட தோற்றத்தைக்கொண்டிருக்கின்றன. யமஹா ரே ஸ்கூட்டரை அடிப்படையாகக்கொண்ட ஆல்ஃபா, ரேவைவிட பெரிதாக, மெல்லிய வளைவுகள் கொண்டதாக இருக்கிறது. ஏவியேட்டர், 5 ஸ்போக் அலாய் வீல்களுடன் பார்க்க கிளாஸாக இருக்கிறது. யமஹா ரேவில் உள்ளதுபோல முன்பக்க பாடியில் ஹெட்லைட்டை வைக்காமல், ஹேண்டில் பாரில் வைத்திருக்கிறார்கள். இரண்டு ஸ்கூட்டர்களிலுமே சைடு இண்டிகேட்டர்கள் ஃப்ளஷ் முறையில் அமைக்கப்பட்டுள்ளது. இரண்டிலுமே இன்ஸ்ட்ரூமென்ட் க்ளஸ்டர் ஸ்பீடோ மீட்டர், ஓடோ மீட்டர்களுடன் தெளிவாக இருக்கின்றன. ஏவியேட்டரில் ஸ்விட்ச்களின் தரம் நன்றாக இருந்தாலும், ஆல்ஃபாவில் இதன் தரம் இன்னும் நன்றாக இருக்கிறது. ஆனால், இந்த இரண்டு ஸ்கூட்டர்களிலுமே பிரேக் கிளாம்ப் கிடையாது.</p>
<p style="text-align: center"><img alt="" width="600" height="205" src="http://cdnw.vikatan.com/motor/2014/05/odunjh/images/p54b.jpg"></p>
<p class="content">ஆல்ஃபாவின் இருக்கைக்குக் கீழே 21 லிட்டர் இடவசதி உள்ளது. ஆனால், ஏவியேட்டரில் 20 லிட்டர் மட்டுமே. ஆல்ஃபாவின் பக்கவாட்டு டிஸைன் மிகவும் எளிமையாக இருக்கிறது. ஏவியேட்டரில், கொஞ்சம் கட்டுமஸ்தாக இருக்கிறது. ஆல்ஃபாவில் ஸ்டீல் வீல்கள் மட்டுமே. ஹோண்டா ஏவியேட்டரில் ஸ்டீல் ரிம் மாடல் டிரம் பிரேக்குகளுடனும், அலாய் வீல் மாடல் டிஸ்க் பிரேக்குடனும் கிடைக்கிறது. இரண்டு ஸ்கூட்டர்களுக்குமே கட்டுமானத் தரத்தில் நன்றாக இருக்கின்றன.</p>
<p class="content"><span style="color: #ff0000">இன்ஜின், கியர்பாக்ஸ் - பெர்ஃபாமென்ஸ் </span></p>
<p class="content">இரண்டு ஸ்கூட்டர்களுமே 4 ஸ்ட்ரோக், சிங்கிள் சிலிண்டர், ஏர் கூல்டு, கார்புரேட்டர் இன்ஜின்களைத்தான் கொண்டுள்ளன. சோக் மற்றும் கிக் ஸ்டார்ட்டர் இரண்டிலும் உண்டு. இந்த அம்சங்களில் ஒரு பெர்ஃபெக்ட் ஃபேமிலி ஸ்கூட்டருக்கான அடிப்படை விஷயங்களைப் பூர்த்தி செய்கின்றன இந்த ஸ்கூட்டர்கள்.</p>
<p style="text-align: center"><img alt="" width="600" height="752" src="http://cdnw.vikatan.com/motor/2014/05/odunjh/images/p54c.jpg"></p>
<p class="content">யமஹா ரேவில் உள்ள அதே 113 சிசி இன்ஜின்தான் ஆல்ஃபாவிலும் இருக்கிறது. இதில், கார்புரேட்டருடன் திராட்டில் பொசிஷன் சென்ஸார் இருக்கிறது. ஆல்ஃபாவின் இன்ஜின் 7bhp சக்தியை 7,500 ஆர்பிஎம்-லும், 0.82 kgm டார்க்கை 5,000 ஆர்பிஎம்-லும் அளிக்கிறது. எதிர்பார்த்ததைப் போலவே ஏவியேட்டரில் ஆக்டிவா மற்றும் டியோவில் உள்ள 109 சிசி HET ( Honda Eco Technology ) இன்ஜின்தான். இது, ஆல்ஃபாவைவிட கொஞ்சம் அதிகமாக 8 bhp சக்தியை 7,000 ஆர்பிஎம்-லும், 0.9 kgm டார்க்கை 5,500 ஆர்பிம்-லும் அளிக்கிறது. இரண்டு ஸ்கூட்டர்களிலுமே ஸ்மூத்தான சிவிடி டிரான்ஸ்மிஷன் தான் சக்தியைக் கையாளுகின்றன. 0 - 60 வேகத்தை 11.45 விநாடிகளில் அடைகிறது ஆல்ஃபா. இதே வேகத்தை 10.98 விநாடிகளில் அடைகிறது ஏவியேட்டர். இரண்டு ஸ்கூட்டர்களுமே ஸ்மூத்தான இயக்கம் கொண்டவை என்பதால், ஓட்டும்போது கஷ்டமாக இல்லை.</p>
<p class="content">ஆல்ஃபாவின் டாப் ஸ்பீடு மணிக்கு 85 கி.மீ. ஹோண்டா ஏவியேட்டரின் டாப் ஸ்பீடு மணிக்கு 88 கி.மீ. நகர டிராஃபிக்கைச் சமாளிக்கும் விதமாக சிறப்பான திராட்டில் ரெஸ்பான்ஸ் கொண்டிருக்கின்றன இரண்டு ஸ்கூட்டர்களுமே. ஆனால், நெடுஞ்சாலையில் பரபர பெர்ஃபாமென்ஸ் எதிர்பார்க்க முடியாது,</p>
<p class="content"><span style="color: #ff0000">ஓட்டுதல் மற்றும் கையாளுமை </span></p>
<p class="content">ஏவியேட்டர் - ஆல்ஃபா ஆகிய இரண்டுமே, டிராஃபிக் நெருக்கடிகளில் இலகுவாகக் கையாளுவதற்காக வடிவமைக்கப்பட்டவை. ஆல்ஃபா 104 கிலோ எடைகொண்டது. ஆனால், ஏவியேட்டர் 110 கிலோ எடைகொண்டது. இரண்டிலுமே முன் பக்கம் டெலிஸ்கோபிக் ஃபோர்க்குகளும், பின் பக்கம் மோனோ ஷாக் சஸ்பென்ஷனும் கொண்டவை. ஆனால், ஆல்ஃபாவில் சற்று இறுக்கமாக சஸ்பென்ஷன் அமைக்கப்பட்டுள்ளது. ஏவியேட்டரில் சாஃப்ட் சஸ்பென்ஷன்தான்.</p>
<p class="content">ஏவியேட்டரைவிட ஆல்ஃபாவில் சற்று தாழ்வான இருக்கை அமைப்பு. ஸ்கூட்டரை வளைத்துத் திருப்பும்போது, உயரமாக இருப்பவர்களின் கால்களில் இரண்டு ஸ்கூட்டர்களின் ஹேண்டில்பாருமே இடிக்காது. ஆல்ஃபாவின் இருக்கை தட்டையாக, மட்டைபோல இறுக்கமாக இருக்கிறது. இதற்கு நேர்மாறாக ஏவியேட்டரின் இருக்கை சாஃப்ட்டாக இருக்கிறது. சிட்டி டிராஃபிக்கில் இரண்டு ஸ்கூட்டர்களுமே ஓட்ட எளிதாக இருக்கின்றன.</p>
<p class="content">இவற்றின் வித்தியாசமான சஸ்பென்ஷன் செட்-அப் காரணமாக, ஓட்டுதல் தரத்தில் வித்தியாசம் உள்ளது. மேடு பள்ளங்கள் நிறைந்த சாலையில், ஆல்ஃபா முதுகைப் பதம் பார்க்கிறது. ஆனால், ஏவியேட்டர் இதமாகக் கடக்கிறது. இரண்டு ஸ்கூட்டர்களிலும் முன் பக்கமும், பின் பக்கமும் 130 மிமீ டிரம் பிரேக்குகள்தான். ஆனால், ஏவியேட்டரில் மட்டும் 190 மிமீ முன்பக்க டிஸ்க் பிரேக் ஆப்ஷன் உண்டு. ஹோண்டாவின் கம்பைண்டு பிரேக்கிங் சிஸ்டம் சிறப்பாக இயங்குகிறது.</p>
<p style="text-align: center"><img alt="" width="600" height="335" src="http://cdnw.vikatan.com/motor/2014/05/odunjh/images/p54d.jpg"></p>
<p class="content"><span style="color: #ff0000">மைலேஜ் </span></p>
<p class="content">யமஹா ஆல்ஃபா - சிட்டி டிராஃபிக்கில் லிட்டருக்கு 44.4 கி.மீ, நெடுஞ்சாலையில் 46.5 கி.மீ மைலேஜ் அளிக்கிறது. ஹோண்டா ஏவியேட்டர், சிட்டி டிராஃபிக்கில் லிட்டருக்கு 43.7 கி.மீ, நெடுஞ்சாலையில் 44.1 கி.மீ மைலேஜ் அளிக்கிறது.</p>
<p style="text-align: center"><img alt="" width="80" height="162" src="http://cdnw.vikatan.com/motor/2014/05/odunjh/images/p50c(2).jpg"></p>
<p class="content">வழக்கமான ஸ்டைலிங்கைக் கொண்டிருந்தாலும், யமஹா ஆல்ஃபாவின் ஒட்டுமொத்தத் தரம் சூப்பர். பெப்பியான இன்ஜின் இல்லாவிட்டாலும் நல்ல மைலேஜ் தரக்கூடிய இன்ஜினாக இருக்கிறது. கையாளுமை நன்றாக இருந்தாலும், ஓட்டுதல் தரம் சற்று இறுக்கமாக இருக்கிறது. அதேபோல், முன் பக்கம் இட வசதி இல்லை என்றாலும், சீட்டுக்குக் கீழே நிறைய இடம் இருக்கிறது. ஏவியேட்டரில் கட்டுமானத் தரம் சிறப்பாக இருக்கிறது. இதன் நம்பகத்தன்மையும் ஏற்கெனவே நிரூபிக்கப்பட்டுவிட்டது. சாஃப்ட் சஸ்பென்ஷன், கம்பைண்டு பிரேக்கிங் சிஸ்டம் போன்றவை ஏவியேட்டரின் பலம். வழக்கமான ஹோண்டாவின் ஸ்மூத் இன்ஜின், ஏற்றுக்கொள்ளக்கூடிய மைலேஜ் என நன்மைகள் இருந்தாலும், முன் பக்கம் பொருட்களை வைக்க இடம் இல்லாதது, பிரேக் லாக் கிளாம்ப் போன்றவை விலை உயர்ந்த மாடலில்கூட இல்லை. ஒட்டுமொத்தமாகப் பார்க்கும்போது, யமஹா ஆல்ஃபாவின் விலை குறைவுதான். ஆனால், விலை அதிகமாக இருந்தாலும் கொடுக்கும் காசுக்கு ஏற்ற ஸ்கூட்டர், ஹோண்டா ஏவியேட்டர்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பட்ஜெட் ராக்கெட்!</div>
<div class="subtitle1">ஹார்லி டேவிட்சன் ஸ்ட்ரீட் 750</div>
<div class="subtitle2">தொகுப்பு: ராஜா ராமமூர்த்தி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #0000ff">ஹா</span>ர்லி டேவிட்சனின் இந்த ஸ்ட்ரீட் 750 பைக்குக்காகத் தானே க்ரூஸர் பைக் ஆர்வலர்கள் இத்தனை நாளாகக் காத்திருந்தார்கள். 'ஸ்ட்ரீட் 750 இந்தியாவிலேயே தயாரிக்கப்பட்டு, குறைவான விலையில் விற்பனைக்கு வரும்’ என்றதும், எதிர்பார்ப்பு எகிறியது. இப்போது விற்பனைக்கு வந்துவிட்டது ஹார்லி டேவிட்சன் ஸ்ட்ரீட் 750.           </p>
<p style="text-align: center"><img alt="" width="600" height="310" src="http://cdnw.vikatan.com/motor/2014/05/odunjh/images/p50(1).jpg">     </p>
<p class="content"><span style="color: #ff0000">வெளித்தோற்றம் </span></p>
<p class="content">ஸ்ட்ரீட் 750 பைக்கின் தோற்றம், ஒரு பக்கா ஹார்லி க்ரூஸர் பைக் ஸ்டைலில்தான் இருக்கிறது. அழகான ஃபேரிங்கில், பழமையை நினைவுபடுத்தும் வட்ட வடிவ ஹெட்லைட் அமைக்கப்பட்டுள்ளது. பைக் நிறுத்தப்பட்டு இருந்தாலும், ஓடிக்கொண்டு இருந்தாலும் பார்ப்பதற்கு கெத்தாக, ஒரு அமானுஷ்ய உணர்வைத் தருகிறது ஸ்ட்ரீட் 750. இந்தியச் சாலைகளின் தூசி மிகுந்த சூழலில் இருந்து பாதுகாக்க, முன் பக்கம் இருக்கும் டெலிஸ்கோபிக் சஸ்பென்ஷனுக்கு ரப்பர் பூட் கொடுக்கப்பட்டிருக்கிறது. சிங்கிள் இன்ஸ்ட்ரூமென்ட் க்ளஸ்டரில் அடிப்படையான டிஸைன்கொண்ட ஸ்பீடோ மீட்டரும், ஓடோ மீட்டரும் கொடுக்கப்பட்டுள்ளன. இதில் இருக்கும் 'லோ ஃப்யூல்’ வார்னிங் இண்டிகேட்டர், பெட்ரோல் 3 லிட்டருக்கும் கீழ் குறையும்போது ஒளிர்கிறது. ஆனால், இந்த பைக்கில் ஃப்யூல் மீட்டர் கிடையாது என்பது மிகப் பெரிய மைனஸ்.</p>
<p class="content">ஹேண்டில்பாரின் க்ரிப் நன்றாக இருந்தாலும், ஸ்விட்ச்சுகளின் தரம் மோசம். பயன்படுத்துவதற்கும் ஒரு நல்ல உணர்வை அளிக்கவில்லை. வழக்கமாக, ஹார்லி டேவிட்சன் பைக்குகளில் சைடு இண்டிகேட்டருக்கான ஸ்விட்ச், ஹேண்டில்பாரின் இருபுறமும் இருக்கும். ஆனால், இந்த பைக்கில் ஒரே ஸ்விட்ச்தான். இன்ஜினை நிறுத்துவதற்கான ஸ்விட்ச்சும், டே டைம் ரன்னிங் லைட்டுகளும் கொடுக்கப்பட்டு இருந்தாலும், பாஸ் லைட் ஸ்விட்ச் இல்லை. கன்ட்ரோல் லீவர்கள் தரமாக இல்லை. கண்ணாடிகளைப் பிடித்திருக்கும் கம்பிகளின் நீளம் குறைவு என்பதால், கண்ணாடியில் நம் முழங்கைதான் தெரிகிறது. கையை நகர்த்தினால்தான் பின் பக்கம் பார்க்க முடியும். ஸ்ட்ரீட் 750 பைக்கை பார்க்கிங் செய்யும்போது கவனமாக இருக்க வேண்டும். சைடு ஸ்டாண்டில் நிறுத்தும்போது, பத்திரமாக நிற்பது போலத் தெரியவில்லை.</p>
<p class="content">இதன் பெட்ரோல் டேங்க் பார்ப்பதற்கு, மற்ற க்ரூஸர் பைக்குகளில் இருப்பது போலவே இருக்கிறது. இருக்கை அகலம். பார்க்க மிக சாதாரணமாக இருக்கும் இதன் எக்ஸாஸ்ட்டை இன்னும் ஸ்டைலாக வடிவமைத்திருக்கலாம். பின் பக்கத்தில் இருக்கும் வித்தியாசமான ஸ்டெப் டெயில் டிஸைன் LED வார்னிங் லைட்டுகளால் அலங்கரிக்கப்பட்டுள்ளது. பெயின்ட் தரம் நன்றாக இருக்கிறது. ஆனால், ஒட்டுமொத்த தரம் சுமார் ரகம்தான். சில பிளாஸ்டிக், ரப்பர், நட் - போல்ட்டுகள் தரமாக இல்லை.  </p>
<p style="text-align: center"><img alt="" src="http://cdnw.vikatan.com/motor/2014/05/odunjh/images/p50a(1).jpg"></p>
<p class="content">ஹார்லி டேவிட்சன் ஸ்ட்ரீட் 750 பைக்குக்கான 749 சிசி, 4 ஸ்ட்ரோக், 60 டிகிரி V ட்வின் இன்ஜினை உருவாக்குவதற்கு நிறைய உழைத்திருக்கிறார்கள். ஃப்யூல் இன்ஜெக்‌ஷன் கொண்ட இந்த இன்ஜினை 'Revolution X’ இன்ஜின் என அழைக்கிறது ஹார்லி. இதில் இருக்கும் இரண்டு சிலிண்டர்களுக்குமே தலா 4 வால்வுகள். இந்த வால்வுகளை செயின் டிரைவ் கொண்டு சிங்கிள் ஓவர்ஹெட் கேம் ஷாஃப்ட்கள் இயக்குகின்றன. மற்ற ஹார்லிகளைப்போல இல்லாமல் இதில் லிக்விட் கூலிங் கொடுக்கப்பட்டுள்ளது.</p>
<p class="content">இந்த இன்ஜின் 6.62 kgm டார்க்கை 4,000 ஆர்பிஎம்-ல் அளிக்கிறது. இந்த டார்க் சீரான விதத்தில் வெளிப்படுவதால், இயக்க நன்றாக இருக்கிறது. பெர்ஃபாமென்ஸும் மந்தமாக இல்லாமல், சிறப்பாக இருக்கிறது. ஸ்ட்ரீட் 750 பைக்கின் சக்தி விபரங்களை ஹார்லி வெளியிடவில்லை. ஆனாலும், ஓட்டியதை வைத்துச் சொல்லும்போது 60 bhp  இருக்கக்கூடும். பெல்ட் டிரைவ் என்பதால், அமைதியான பைக்காக இருக்கிறது.</p>
<p class="content">இதன் எக்ஸாஸ்ட் சத்தம் நன்றாக இருந்தாலும், ஒரு ஹார்லி பைக்குக்கு உரிய மிரட்டல் இல்லை. ஆனால், ஹார்லி டேவிட்சன் ஏகப்பட்ட ஆக்சஸரீஸ் அளிக்கிறது என்பதால், ஸ்க்ரீமிங் ஈகிள் எக்ஸாஸ்ட் வாங்கிப் பொருத்திக்கொள்ளும் பட்சத்தில், சத்தம் இன்னும் மிரட்டலாக இருக்கும். பைக்கின் கிளட்ச்சும், கியர்பாக்ஸும் ஸ்மூத்.</p>
<p style="text-align: center"><img alt="" width="600" height="273" src="http://cdnw.vikatan.com/motor/2014/05/odunjh/images/p50b(1).jpg"></p>
<p class="content">ஸ்ட்ரீட் 750 பைக்கின் இன்ஜின் ரெவ் செய்யத் தூண்டும் விதத்தில் டியூன் செய்யப்பட்டிருக்கிறது. திராட்டில் ரெஸ்பான்ஸ் மிக அருமை. 0 - 60 வேகத்தை 2.45 விநாடிகளில் கடக்கிறது. 0 - 100 கி.மீ வேகத்தை 5.51 விநாடிகளில் கடக்கிறது. மணிக்கு 160 கி.மீ வேகத்தில் ஓட்டும்போதும் ஸ்டெபிளிட்டியுடன் இருக்கிறது ஸ்ட்ரீட் 750. இதன் டாப் ஸ்பீடு மணிக்கு 177 கி.மீ. எந்த வேகத்திலும், எந்த ஆர்பிஎம்-லும் மிக ஸ்மூத்தாக இயங்குகிறது இந்த இன்ஜின். 6-வது கியரில் மணிக்கு 55 கி.மீ வேகத்தில் இருந்தும்கூட ஆக்ஸிலரேட் செய்ய முடியும். டிராஃபிக்கில் எளிதாக ஓட்டக்கூடிய க்ரூஸர் பைக் என்றாலும், இன்ஜின் மிக வேகமாகச் சூடாகிறது.</p>
<p class="content">க்ரூஸ்ர் டைப் ரைடிங் பொசிஷன் இருந்தாலும், பில்லியன் சீட் இன்னும் வசதியாக இருந்திருக்கலாம். ஸ்டீல் ஃப்ரேம் கொண்ட ஸ்ட்ரீட் 750 பைக்கில் முன் பக்கம் டெலஸ்கோபிக் சஸ்பென்ஷன், பின் பக்கம் டூயல் ஷாக் அப்ஸார்பர்கள் உள்ளன. கிரவுண்ட் கிளியரன்ஸ் ஓரளவுக்கு நன்றாக இருக்கிறது. 222 கிலோ எடைகொண்ட இந்த பைக்கை, ஸ்போர்ட்ஸ் பைக் போல ஓட்ட முடியாது என்றாலும், வளைவு நெளிவு கொண்ட சாலைகளில் ஓட்டுவதற்குக் கஷ்டமாக இல்லை. ஸ்ட்ரீட் 750-ல் இருப்பது இந்தியாவில் தயாரிக்கப்பட்ட MRF டயர்கள். மணிக்கு 130 கி.மீ வரை நல்ல கிரிப் அளிக்கும். ஆனால், அதற்கு மேல் சிரமப்படுகிறது. இன்னும் அகலமான பின்பக்க டயர் வேண்டுமானால், இந்த பைக்குக்காகவே MRF பிரத்யேகமாக தயாரித்திருக்கும் 170/70 X 155 இன்ச் டயரை வாங்கிப் பொருத்திக்கொள்ளலாம். பிரேக்கிங் நன்றாக இருந்தாலும், லீவர் அதிகமாக உழைக்க வேண்டியிருக்கிறது. ஏபிஎஸ் இல்லாதது பெரிய மைனஸ்.</p>
<p style="text-align: center"><img alt="" width="80" height="162" src="http://cdnw.vikatan.com/motor/2014/05/odunjh/images/p50c(1).jpg"></p>
<p class="content"><span style="color: #0000ff">ஸ்</span>ட்ரீட் 750 பைக்கை ஓட்டிய பின்பு, இது ஒரு பக்கா ஹார்லி பைக்தான் என்று சொல்ல முடியும். இதன் Revolution X இன்ஜின் செம ஸ்மூத். இதற்கு உதவும் விதத்தில் அருமையான கியர்பாக்ஸ் தரம். இந்தியாவின் சுற்றுச்சூழலுக்கு ஏற்ப லிக்விட் கூலிங் கொடுத்திருப்பதும் ப்ளஸ்தான். ஓட்ட வசதியாக இருக்கிறது. கையாளுமையும் சிறப்பாக இருக்கிறது. சென்னையில் ஸ்ட்ரீட் 750 பைக்கின் ஆன்ரோடு விலை ரூ. 4,69,999. இவ்வளவு குறைவான விலைக்கு ஒரு ஹார்லி டேவிட்சன் பைக் விற்பனைக்கு வந்திருப்பது இதுவே முதல்முறை. ஏபிஎஸ் இல்லாமல் இருப்பது இதன் மைனஸ். ஆனால், இன்னும் சில நாட்களில் இந்தியாவில் அதிகம் விற்பனையாகும் பிரீமியம் பைக் என்ற இடத்தை, ஸ்ட்ரீட் 750 எட்டுவதற்கான அனைத்து அம்சங்களும் இதில் இருக்கின்றன!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹீரோ ஸ்ப்ளெண்டர் iSmart </div>
<div class="subtitle1">ரீடர்ஸ் ரெவ்யூ</div>
<div class="subtitle2">ந.ஆஷிகா, உ.சிவராமன் படங்கள்: பா.காளிமுத்து, வீ.சக்தி அருணகிரி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000">இ</span>ந்தியாவில் அதிகம் விற்கும் பைக்கான ஸ்ப்ளெண்டரில், சில நவீன தொழில்நுட்பங்களைப் புகுத்தி, கொஞ்சம் ஸ்டைலாக மாற்றி 'ஸ்ப்ளெண்டர் ஐ-ஸ்மார்ட்’ என்ற பெயரில் புது பைக்கை விற்பனைக்குக் கொண்டுவந்திருக்கிறது ஹீரோ. கிராமத்து வாடிக்கையாளர் ஒருவரும், நகர வாடிக்கையாளர் ஒருவரும், அவரவர் பார்வையில் தங்களது அனுபவம் சொல்கின்றனர்.</p>
<p style="text-align: center"><img alt="" align="middle" width="550" height="491" src="http://cdnw.vikatan.com/motor/2014/05/odunjh/images/p75.jpg"></p>
<p class="content"><span style="color: #ff0000">ஆனந்தன்</span> // என் சொந்த ஊர் தேனி மாவட்டத்தில் உள்ள புலிக்குத்தி. சின்ன வயதில் இருந்தே வாகனங்கள் மீது மிகுந்த ஆர்வம் அதிகம். இது என்னை டிரைவராகவே மாற்றிவிட்டது. ஆம், நான் கோவையில் உள்ள தனியார் நிறுவனத்தில் எட்டு ஆண்டுகளாக டிரைவராகப் பணிபுரிகிறேன். கடந்த மூன்று ஆண்டுகளாக மாருதி ஸ்விஃப்ட் டிசையர் காரை ஓட்டிக் கொண்டு இருக்கிறேன். ஆனாலும் கார், பைக்குகளின் மீதான ஆர்வம் கொஞ்சம்கூட குறையவில்லை. நேரம் கிடைக்கும்போது கார், பைக் ஷோரூம்களுக்குச் செல்வதை வழக்கமாக வைத்துள்ளேன். புதிதாக அறிமுகமாகும் வாகனங்கள் பற்றி அப்டேட் செய்துகொள்வதில் எனக்கு அப்படி ஒரு திருப்தி. தொடர்ந்து மோட்டார் விகடன் படிப்பதால், வரவிருக்கும் வாகனங்கள் பற்றியும் தெரிந்துகொள்கிறேன்.</p>
<p style="text-align: center"><img alt="" width="400" height="499" src="http://cdnw.vikatan.com/motor/2014/05/odunjh/images/p75a.jpg"></p>
<p class="content"> </p>
<p class="content"><span style="color: #0000ff">லோகநாதன்</span> // மதுரை எனக்குச் சொந்த ஊர். பைக் மீது எனக்கு எப்போதும் தனி மரியாதை உண்டு. என் பைக்கை வைத்துத்தான் என்னை மதிப்பிடுவார்கள் என்று நம்புபவன். கவர்ச்சியான பைக்தான் பெரும்பாலும் விரும்புவேன். அதனால், நான் வைத்திருக்கும் பைக் மற்றவர்களுடையதைவிட சிறப்பாக இருக்க வேண்டும் என்று நினைப்பேன். இதற்கு முன்பு டிவிஎஸ் அப்பாச்சி வைத்திருந்தேன். அது வாங்கக் காரணம், நல்ல ஸ்டைலிஷாக இருந்தது. ஆனால், மைலேஜ் தரவில்லை. ஸ்பேர் பார்ட்ஸ் விலையும் கொஞ்சம் அதிகமாகவே இருந்தது.  அடுத்ததாக, நல்ல மைலேஜ் தரும் பைக்காகத்தான் வாங்க வேண்டும்; ஸ்டைல் பார்க்கக் கூடாது என்று முடிவெடுத்தேன்.</p>
<p class="content"><span style="color: #800080">ஏன் ஐ-ஸ்மார்ட்? </span></p>
<p class="content"><span style="color: #ff0000">ஆனந்தன்</span> // நான் ஏற்கெனவே ஹோண்டா ஸ்டன்னர் பைக் வைத்திருந்தேன். நல்ல பைக் என்றாலும், எனக்கு அதில் சில அசௌகரியங்கள் இருந்தன. பில்லியன் சீட் உயரம் அதிகம். அதனால், வீட்டில் இருப்பவர்களை அழைத்துச் செல்வதில் சங்கடம் இருந்தது. மேலும், நான்கு ஆண்டுகள் அந்த பைக்கைப் பயன்படுத்தி விட்டதால், வேறு பைக்குக்கு மாறலாம் என நினைத்துக் கொண்டிருந்தேன். கடந்த ஜனவரியில் கோவை ஷோரூம்களில் வலம் வந்தபோது, ஹீரோ ஷோரூமில் ஐ-ஸ்மார்ட் பைக் இருந்தது. பார்க்க நன்றாகவும், மனத்துக்குப் பிடித்தமானதாகவும் இருந்தது. அந்த பைக் பற்றி விசாரித்தேன். அடுத்து, இணையதளங்களில் அந்த பைக்கின் கூடுதல் விபரங்களையும் ஐ-3எஸ் (i3s)  தொழில்நுட்பம் பற்றியும் தெரிந்துகொண்டேன். ஸ்ப்ளெண்டர் பைக் மிக நம்பகமான பைக் என்பது எல்லோருக்கும் தெரிந்ததே. அதில், நவீன தொழில்நுட்பமும் சேர்ந்திருந்ததால், இன்னும் சிறப்பாகத்தான் இருக்கும் என நினைத்தேன். எனவே, ஸ்ப்ளெண்டர் ஐ-ஸ்மார்ட் பைக் வாங்கிவிடலாம் என முடிவுசெய்தேன். அடுத்து, எனது சொந்த ஊரான தேனியில் உள்ள ஹீரோ டீலரான அருண் மோட்டார்ஸில், ஐ-ஸ்மார்ட் குறித்து விசாரித்தேன். இன்னும் ஒரு மாதத்தில் வந்துவிடும் என்று சொன்னார்கள். பிப்ரவரியில் வந்ததுமே முதலில் புக் செய்து, பைக்கை டெலிவரி எடுத்தேன்.</p>
<p style="text-align: center"><img alt="" width="600" height="338" src="http://cdnw.vikatan.com/motor/2014/05/odunjh/images/p75b.jpg"></p>
<p class="content"><span style="color: #0000ff">லோகநாதன்</span> // புத்தாண்டில் புது பைக் வாங்குவது என்ற எண்ணத்தில், கடந்த டிசம்பர் மாதத்தில் இருந்தே புதிதாக வரவிருக்கும் பைக் மாடல்களைத் தேட ஆரம்பித்தேன். அப்போதுதான் மதுரை சந்தியா மோட்டார்ஸில் பணியாற்றும் நண்பர் மூலமாக, ஐ-ஸ்மார்ட் பைக் பற்றித் தெரியவந்தது. ஐ-ஸ்மார்ட் என்ற பெயரே என்னை மயக்கியது. நேரில் சென்று பைக்கைப் பார்த்து அதன் முழு விபரங்களையும் தெரிந்துகொண்டேன். அன்றைக்கே அந்த பைக்கை வீட்டுக்குக் கொண்டுவந்துவிட வேண்டும் என்ற ஆசை இருந்தாலும், நான் வாங்கும் தேதியும் ரைமிங்காக இருக்கட்டுமே என, பொங்கல் 14.1.2014 அன்று பைக்கை டெலிவரி எடுத்தேன். புது பைக் கைக்கு வந்ததும், பொங்கல் கொண்டாட்டத்தையும் மறந்து, மதுரையைச் சுற்றி வந்தேன்.</p>
<p class="content"><span style="color: #800080">பிடித்தது </span></p>
<p class="content"><span style="color: #ff0000">ஆனந்தன்</span> // இதில் ட்ரிப் மீட்டர் இருப்பதால், எவ்வளவு மைலேஜ் கிடைக்கிறது என்பதைத் துல்லியமாகக் கணக்கிடலாம். கூடுதல் மைலேஜ் அளிப்பதற்காகவே சேர்க்கப்பட்டுள்ள ஐ-3எஸ் தொழில்நுட்பம், சைடு ஸ்டாண்ட் இண்டிகேட்டர் என பட்ஜெட் பைக்கில் பல வசதிகளைக் கொடுத்திருக்கிறது ஹீரோ. இளைஞர்கள் மட்டுமல்லாமல், எல்லா வயதினருக்கும் பயன்படுத்துவதுபோல வடிவமைக்கப்பட்டிருக்கிறது. நீண்ட தூரம் பயணித்தாலும் பயணக் களைப்பு இல்லை. தேனி பகுதியில் உள்ள மலைச் சாலை, மேடு பள்ளங்கள் என எல்லாப் பக்கங்களும் பயணம் செய்துவிட்டேன். நான் எதிர்பார்த்தைவிட சிறப்பாகவே பயண அனுபவம் இருக்கிறது. லிட்டருக்கு 66 கி.மீ மைலேஜ் தருகிறது. ட்யூப்லெஸ் டயர், மாடர்ன் கிராஃபிக்ஸ், பெரிய ஃபுட் ரெஸ்ட், ஐடியல் ஸ்டாப்/ஸ்டார்ட் என சிறப்புப் பட்டியல் நீளம். ஐ-ஸ்மார்ட் பார்ப்பதற்கு ஸ்ப்ளெண்டர் என்எக்ஸ்ஜி பைக்போல இருந்தாலும் அதை மறைப்பதுபோல, வெரைட்டியான லைட் கலர்களில் ஐ-ஸ்மார்ட் அழகாக இருக்கிறது.</p>
<p class="content"><span style="color: #0000ff">லோகநாதன்</span> // ஐ-ஸ்மார்ட் ஓட்டும்போது மிக ஸ்மூத்தாக உணரவைக்கிறது. பொதுவாக, நான் நாள் முழுவதும் பைக்கிலேயே சுற்றிக்கொண்டிருப்பதால், எனக்கு முதுகு வலி வரும். இந்த பைக் பயன்படுத்த ஆரம்பித்ததில் இருந்து முதுகு வலியே இல்லை. நகருக்குள் எனக்கு லிட்டருக்கு 65 கி.மீ வரை மைலேஜ் கொடுக்கிறது. புறநகர் என்றால், 70 கி.மீ வரை போகிறது. இந்த பைக்கில் என்னை வெகுவாக ஈர்த்தது, நியூட்ரல் ஆப்ஷன்தான். பைக்கை ஸ்டார்ட் செய்துவிட்டு 30 விநாடிகள் வரை பைக்கை நகர்த்தாமல் இருந்தால், அப்படியே ஆஃப் ஆகிவிடும். பிறகு, ஸ்டார்ட் செய்ய வேண்டும் என்ற அவசியம் இல்லை. கிளட்ச்சை அழுத்தினாலே, அதுவாகவே ஸ்டார்ட் ஆகிவிடுகிறது. இதனால், பெருமளவு பெட்ரோல் மிச்சம் ஆகிறது. ஸ்ப்ளெண்டர் ஐ-ஸ்மார்ட் பைக்கின் தோற்றம், 'இது 100 சிசி பைக்கா?’ என்று ஆச்சரியம் கொள்ளவைக்கிறது. மீட்டர் கன்ஸோல் கவரும் வண்ணம், கவர்ச்சியாக வடிவமைத்திருக்கிறார்கள். இன்ஜின் கவர் டிஸைன் அருமை.</p>
<p style="text-align: center"><img alt="" align="middle" width="600" height="218" src="http://cdnw.vikatan.com/motor/2014/05/odunjh/images/p75c.jpg"></p>
<p class="content"><span style="color: #800080">பிடிக்காதது </span></p>
<p class="content"><span style="color: #ff0000">ஆனந்தன்</span> // பைக்கின் கலர் ஆப்ஷனில் சிவப்பு, நீலம் ஓகே. ஆனால் இளம்பச்சை, கறுப்பு வண்ணங்கள் அவ்வளவு நன்றாக இல்லை. இன்னும் பெட்டராக இருந்திருக்கலாம். பைக்கின் டேங்க் மிக மெல்லிதாக இருப்பதுபோல இருக்கிறது. டிஸ்க் பிரேக் ஆப்ஷனலாகக்கூட இல்லாதது பெரிய குறைதான். ஹெட் லைட்டை பேட்டரியுடன் நேரடியாக இணைத்திருக்கலாம். அப்படிச் செய்திருந்தால் ஹெட்லைட் வெளிச்சம் இன்னும் சிறப்பாக இருந்திருக்கும். மேலும், பில்லியனில் உட்காரும்போதும், இறங்கும்போதும் ஸ்பிளிட் கிராப் ரெயிலில் உடைகள் சிக்கிக் கிழியும் வாய்ப்பு நிறைய இருக்கிறது. அதேபோல், காலையில் பைக்கை ஸ்டார்ட் செய்த பிறகு, இன்ஜின் சூடேறும் வரை பிக்-அப் குறைவாக இருக்கிறது. சூடேறியதும்தான் அசல் முகத்தைக் காட்டுகிறது. என்னைப் பொறுத்தவரை பட்ஜெட் பைக்கில் பெட்டர் பைக், ஐ-ஸ்மார்ட்.</p>
<p class="content"><span style="color: #0000ff">லோகநாதன்</span> // பைக்கின் கிராப் ரெயிலை, மற்ற பைக்குகளைப்போல சிங்கிளாக அமைத்திருக்கலாம். ஸ்பிளிட் செய்திருப்பதால், பில்லியனில் உட்காரும் போதும், இறங்கும்போதும் இடையூறாக இருக்கிறது. பேட்டரி, பெட்ரோல் குறையும் சமயத்தில் நினைவூட்ட இண்டிகேட்டர்கள் இருந்திருந்தால், இன்னும் நன்றாக இருந்திருக்கும். மற்றபடி, ஸ்டைல் என்னை அவ்வளவாக ஈர்க்கவில்லை. ஸ்டைலில் இன்னும் மாற்றங்கள் செய்திருக்கலாம். ஆனாலும் குறைந்த விலையில் நிறைய சிறப்பம்சங்கள், மைலேஜ் என நிறைவைத் தருகிறது ஐ-ஸ்மார்ட்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நெடுஞ்சாலை வாழ்க்கை!</div>
<div class="subtitle1">நல்லவர்கள்!? </div>
<div class="subtitle2">க.பாலமுருகன் படங்கள்: தி.விஜய்</div>
<div class="subtitle3"></div>
<div class="content" style="border-top:1px solid #DDD;">
<p class="content">மஹாராஷ்ட்ரா மாநிலத்தின் அஹமதுநகர் கன்டோன்மென்ட் செக்போஸ்ட்டில், 15 ரூபாய்க்குப் பதில் 180 ரூபாய் கொடுத்துவிட்டு கனத்த மௌனத்துடன் அந்த ஏரியாவைக் கடந்தோம். அடுத்து, ஷீரடி... இரவு முழுக்கத் தூங்காததால், எனக்கு கண்களைச் சுழற்றிக் கொண்டுவந்தது. கேபின் கதவோரம் சாய்ந்து அமர்ந்திருந்த நான், எப்போது தூங்கினேன் என்பது தெரியாமல் விடிந்த பிறகு கண் விழித்தேன். ''ஷீரடி போயாச்சா?'' என ஆயாசத்துடன் கேட்டபோது, ''100 கிலோ மீட்டர் தாண்டிட்டோம்'' என்றார் சேட்டு. சரவணன் தூங்கிக்கொண்டு இருந்தார். இவர்கள் எப்போது ஷிஃப்ட் மாறினார்கள் என்பதுகூடத் தெரியாது.</p>
<p style="text-align: center"><img alt="" align="middle" width="600" height="441" src="http://cdnw.vikatan.com/motor/2014/05/odunjh/images/P78A.jpg"></p>
<p class="content"> </p>
<p class="content">காலை 7 மணி. துலே என்ற ஊரைக் கடந்து சென்றுகொண்டு இருந்தோம். நமது பயணத்தில் டெல்லி என்ற இலக்கை அடைய, இன்னும் மத்தியப் பிரதேசம், ராஜஸ்தான், ஹரியானா ஆகிய மாநிலங்களைக் கடக்க வேண்டும். பயணம் தொடங்கி மூன்று நாட்கள் ஆகியிருந்தன. ஸ்ரீபூர் என்ற இடத்தில் காலை உணவுக்காக லாரியை நிறுத்தினோம். லாரியில் இருந்து கீழே இறங்கிய என்னால், நேராக நிமிர்ந்து நடக்க முடியவில்லை. பயணம் முழுக்க முழு உடலை நீட்டியோ அல்லது நாற்காலியில் அமர்வதுபோல சாய்ந்து அமர்ந்தோ, லாரியில் பயணிக்க முடியாது. அப்படி மூன்று தினங்கள் அமர்ந்திருந்ததன் விளைவு, ஆதி மனிதன்போல குனிந்தவாறு நடக்க ஆரம்பித்தேன். நிமிர முயற்சித்தால், கடுமையான வலி.</p>
<p class="content">சமையல் முடித்துச் சாப்பிட்டுவிட்டு, மீண்டும் புறப்பட்டபோது 12 மணி ஆகியிருந்தது. நெடுஞ்சாலையில் உள்ள டோல் பூத்தின் கட்டணங்கள் கட்டுபடி ஆகக் கூடியவை அல்ல. <img alt="" align="left" width="250" height="167" src="http://cdnw.vikatan.com/motor/2014/05/odunjh/images/P78b.jpg">அதனால், கிடைத்த இடங்களில் எல்லாம் வலதும் இடதுமாக கிராமத்து சாலைகளுக்குள் நுழைந்து காசை மிச்சம் பிடிப்பது லாரி டிரைவர்களின் சாமர்த்தியம். மேலும், நெடுஞ்சாலையில் பயணிக்கும்போது, கியரை நியூட்ரல் செய்து டீசலைச் சேமிப்பதும் உண்டு. இது ஆபத்தானது என்றாலும் அதிக வேகத்தில் செல்வது இல்லை என்பதால், பெரும்பாலான லாரி டிரைவர்கள் கடைப்பிடிக்கிறார்கள். நாம் பயணித்த லாரியின் டிரைவர்களான சரவணனும் சேட்டுவும், அவ்வப்போது நியூட்ரல் அடித்து ஓட்டிக் கொண்டுதான் இருந்தார்கள். மதியம் 2 மணி. மத்தியப் பிரதேச மாநிலத்தின் எல்லையில் இருந்த ஒருங்கிணைந்த சோதனைச் சாவடியில் லாரியை ஓரங்கட்டினார் சேட்டு. அப்போது சிறுவர்கள் முதல் பெரியவர்கள் வரை லாரியைச் சூழ்ந்து கொண்டார்கள். ஆளாளுக்கு டிரைவர்களிடம் ஏதோ கேட்க... அவர் மறுத்துக்கொண்டே இருந்தார். என்ன என்று புரியாமல் விழித்தபோது, விளக்கினார் சேட்டு.</p>
<p class="content">மத்தியப் பிரதேச மாநிலத்தில் ஓவர்லோடு இருந்தால், 2,000 ரூபாய் அபராதம். அது, கொள்ளளவைவிட சில கிலோக்கள் அதிகமாக இருந்தாலும் பொருந்துமாம். அதனால், எடையைக் குறைத்துக் காட்ட ஸ்டெப்னி டயர், ஜாக்கி, தார்ப்பாய் என எடையுள்ள பல பொருட்களை லாரியில் இருந்து எடுத்துச் சென்று, செக்போஸ்ட் தாண்டி தருவதுதான் லாரியைச் சூழ்ந்துள்ளவர்களின் வேலை. இவர்களுக்கு, பொருட்களுக்குத் தகுந்தபடி 50 முதல் 100 ரூபாய் கூலி. ஆனால், டயரை உருட்டிச் செல்வது, மற்றப் பொருட்களைத் தூக்கிச் செல்வது எல்லாமே செக்போஸ்ட் அதிகாரிகளின் கண் முன்னேதான் நடக்கிறது. அதிகாரிகளின் கடமை உணர்ச்சியை நினைத்து அழுவதா, சிரிப்பதா என்று தெரியவில்லை. ஒருங்கிணைந்த சோதனைச் சாவடியில் மாநில அரசின் முக்கியமான துறைகளின் ஒப்புதல் பெற்று, புறப்பட மாலை 5 மணி ஆகிவிட்டது.</p>
<p class="content"><img alt="" align="right" width="350" height="379" src="http://cdnw.vikatan.com/motor/2014/05/odunjh/images/p78c.jpg">பொதுவாக, ஒவ்வொரு மாநிலத்திலும் லாரிக்கு மாதம், வருடம் அடிப்படையில் ஒரு கேஸ் எழுதி ஃபைன் வசூலிப்பது வழக்கமாக இருக்கிறது. இது மாநிலத்துக்கு மாநிலம் வேறுபடும். மாதம் 1,000 ரூபாய், 2,000 என இந்த கேஸ் இருக்கும். இது இல்லாமல் ஓவர்லோடு போன்ற பிரச்னைகள் இருந்தால், அதற்குத் தனியாக அபராதம் செலுத்த வேண்டும். சரி, இவை எல்லாம் அரசுக்கு வருமானம் வாங்கித் தருவதற்கு என வைத்துக்கொள்ளலாம். ஆனால், அவர்களுக்குத் தரவேண்டிய மாமூலும் கொடுத்துவிட வேண்டும் என்பதில் கறாராக இருக்கிறார்கள்.</p>
<p class="content">சில மாநிலங்களில், காவல் துறையினர் மிக நல்லிதயம் கொண்டவர்களாக இருக்கிறார்கள். அதாவது, மாதம் ஒருமுறை அல்லது இரண்டு மாதங்களுக்கு ஒருமுறை பணம் கொடுத்தால் போதும்; ஆயிரக்கணக்கில் சென்றுவரும் லாரிகளில் பணம் கொடுத்த லாரி, கொடுக்காத லாரி என்று எப்படி அடையாளம் காண்பது? அதற்கும் சிறப்பான ஒரு வழி உண்டு. பணம் வாங்கிக்கொண்டு ஒரு சீட்டு தருகிறார்கள். அதில் நாய், குடை அல்லது டெலிபோன் படம் இருக்கிறது. அதைக் காண்பித்தால் போதும்; அதில், தேதி அல்லது மாதம் இருக்கிறது. ஆஹா... 'அருமையான திட்டம்’தான். அதேசமயம், குறிப்பிட்டுள்ள தேதியில் இருந்து ஒருநாள் தாண்டியிருந்தாலும் பணம் கொடுத்துத்தான் ஆக வேண்டும். அதில் பாரபட்சம் எல்லாம் பார்க்க மாட்டார்கள். ஆனால், இந்த சீட்டை டூப்ளிகேட் செய்துவிட்டால்? அதுதான் முடியாது. ஒவ்வொரு மாதமும் இந்தச் சீட்டு வெவ்வேறு வடிவங்களில், வண்ணங்களில், அடையாளங்களில் மாறிக்கொண்டே இருக்கும். இதன் சங்கேதங்கள் தெரியாமல் டூப்ளிகேட் செய்து மாட்டிக்கொண்டால்... பெரிய பிரச்னை எல்லாம் இல்லை. அதற்கும் நீங்கள் தனியாக அபராதம் செலுத்த வேண்டும். அவ்வளவுதான்.</p>
<p class="content">இப்படி விஞ்ஞானப்பூர்வமாகப் பணம் வசூலிப்பதில், 'எந்த மாநில போலீஸ் சிறந்தது’ என அகில இந்திய அளவில் ஒரு போட்டியே நடத்தலாம்.  இதை எல்லாம்விட கொடுமை, எந்தத் துறை என்றே தெரியாமல், ரசீது கொடுத்து பணம் பிடுங்கும் கும்பல்களும் இருப்பதுதான்.</p>
<p class="content">அதாவது, இரண்டு மாதங்களுக்கு ஒருமுறை, 200 ரூபாய் கொடுத்து அந்த ரசீது வாங்க வேண்டும். அந்த ரசீதில், மோட்டார் சட்ட விதிகள் எல்லாம் இருக்கின்றன. ஆனால், யார் எதற்காக இதை வசூலிக்கிறார்கள் என்ற விபரம் மட்டும் இல்லை. லாரியின் பின் பக்கம் சிவப்பு ஸ்டிக்கர் ஒட்ட வேண்டும்; ரிஃப்ளெக்ட்டர் பொருத்த வேண்டும் என்றுதான் இந்தக் காசு வாங்குகிறார்கள். ஆனால், அதைச் செய்வது இல்லை.</p>
<p class="content">லாரி டிரைவர்களிடம், பான் கார்டைக் காட்டினால்கூட அரசு அதிகாரி என்ற பய உணர்வு ஏற்படுகிறது. இந்த பயம்தான் இவர்களின் மூலதனம்.</p>
<p style="text-align: right"><span style="color: #800080">(நெடுஞ்சாலை நீளும்)</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மலைப்பு... மயக்கம்... மர்மம்....3</div>
<div class="subtitle1">இமயமலையில் ஒரு பயணம்!</div>
<div class="subtitle2">கணேசன் அன்பு</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #0000ff">சி</span>ம்லாவில் இருந்து மணாலிக்கு 270 கி.மீ. 'பியாஸ்’ எனும் நதிக்கரையை ஒட்டிய பயணம். சிம்லாவில் இருந்து மணாலிக்கு இரண்டு வழித்தடங்கள் இருந்த போதிலும்,  நதிக்கரையை ஒட்டிய இந்த நெடுஞ்சாலையைத்தான் ஓட்டுநர் தேர்ந்தெடுத்தார். வழிநெடுகிலும் பசுமை நிறைந்த இமாலய மலைத் தொடர்கள். ஒரு மலையைக் கடந்தால், இன்னொரு மலை. நான்கு திசைகளிலும் மலைகளே இருந்தாலும், மலையின் அடிவாரத்திலேயே சாலை அமைக்கப்பட்டு இருந்தது. மலை ஏறாமலேயே மலைகளைக் கடந்தோம். பல இடங்களில் மலையைக் குடைந்து சாலை அமைத்திருந்தார்கள். சாலையின் மற்றொரு முனையை பியாஸ் நதி அரிக்க முயன்று கொண்டிருந்தது. இந்த நதியானது, சாகசப் பயணத்தின் முதலாவது கணவாய் ஆன, மணாலியை அடுத்த 'ரொதாங் பாஸ்’-ல் ஊற்றெடுக்கிறது.</p>
<p style="text-align: center"><img alt="" align="middle" width="600" height="292" src="http://cdnw.vikatan.com/motor/2014/05/odunjh/images/p86.jpg"></p>
<p class="content"> </p>
<p class="content">தேனீர் அருந்தவும் ஓய்வெடுக்கவும் ஆங்காங்கே சிறுசிறு நகரங்களில், சாலையோர விடுதிகள் இருந்தன. மதிய உணவுக்குப் பிறகு, குல்லு நகரை அடைந்தபோது மாலை 5 மணி. மணாலிக்கு 50 கி.மீ முன்பாக குல்லு நகரம் இருக்கிறது. இங்கும்கூட நகரைச் சுற்றிலும் மலைகள். இதுவரை பார்த்ததைக் காட்டிலும் பசுமை கூடுதலாக இருந்தது. பொதுவாக, 'குலுமணாலி’ என்ற பெயரே வழக்கத்தில் உள்ளது. ஆனால், அந்த ஊரின் பெயர் குல்லு. குல்லுவில் தேனீர் மற்றும் சிறு ஓய்வினைத் தொடர்ந்து, அடுத்த இரண்டு மணி நேரத்தில் மணாலியை அடைந்தோம். இந்த நகரின் உயரம் கடல் மட்டத்தில் இருந்து 6,700 அடி. மணாலியின் மூன்று திசைகளுக்கும் மலைகளே எல்லை. மலை உச்சிகளில் பனி படர்ந்திருந்தது. தென் திசையில் குல்லு நகரை நோக்கிய பள்ளத்தாக்கு.</p>
<p class="content">எங்கள் பயணத் திட்டம் இதுதான்: சிம்லா, மணாலி, ஜிஸ்பா, சார்ச்சு, லே, பெங்காங் ஏரி, கர்துங் லா, கார்கில்  ஸ்ரீநகர்.</p>
<p class="content">தங்குவதற்கான விடுதி, வாகன வசதி, எல்லைப் பகுதிகளில் பயணிப்பதற்கான அனுமதி போன்றவற்றை முன்பே டூர் ஆபரேட்டர் ஒருவர் மூலமாக ஏற்பாடு செய்திருந்தோம். (இணையதளம் அல்லது சுற்றுலா வளர்ச்சிக் கழகத்தின் மூலம் டூர் ஏஜென்ட்கள் கிடைப்பார்கள்).</p>
<p class="content">மணாலி அடைந்தபோது டூர் ஆபரேட்டர் எங்களை வரவேற்கத் தயாராக இருந்தார். அவரிடம் அடுத்த நாள் திட்டம் குறித்து விவாதித்தோம். மணாலியில் தொன்மையான கிராமம் ஒன்றினைச் சுற்றிப் பார்க்க அனைவரும் ஆர்வமாக இருந்தோம். அதற்கான ஏற்பாட்டை அவர் பொறுப்பில் விட்டுவிட்டோம். மேலும், வாடகை புல்லட்கள் அடுத்த நாள் மாலை தயாராகிவிடும் எனத் தெரிவித்தார். அடுத்த நாள் மதிய உணவுக்காக, 'ஃபேட் ப்ளேட் மணலி கஃபே’ எனும் ரெஸ்டாரன்ட் ஒன்றைப் பரிந்துரைத்தார் டூர் ஆபரேட்டர். அங்கு 'ட்ராட் ஃபிஷ்’ மிகவும் பிரபலம் என்றார். அதற்கேற்றபடியே, மூன்று வகையான சுவையுடன் நன்கு சமைத்திருந்தார்கள். ரம்மியமான சூழலில் மதிய உணவுக்குப் பிறகு, மணாலி நகரின் தென்கிழக்கே சுமார் 10 கி.மீ தொலைவில் இருந்த ஷ§ரு (ஷிலீuக்ஷீu) என்ற கிராமத்தை நோக்கி, ஆப்பிள் தோட்டங்களுக்கு மத்தியில், ஒற்றையடிப் பாதையில் ஊர்ந்து சென்றோம். இருபுறமும் பச்சை, இளம்பச்சை, சிவப்பு என பல வண்ணங்களில் ஆப்பிள்கள் தொங்கிக் கொண்டிருந்தன. மரத்தின் எடையைக் காட்டிலும் தொங்குகிற ஆப்பிள்களின் எடையே அதிகமாக இருந்தது. அந்தப் பரவச மிகுதியில் அனைவரும் ஆளுக்கொரு ஆப்பிளைப் பறித்து சாப்பிட்டோம்.</p>
<p style="text-align: center"><img alt="" align="middle" width="600" height="140" src="http://cdnw.vikatan.com/motor/2014/05/odunjh/images/p86a.jpg"></p>
<p class="content">நாங்கள் நடந்து சென்ற ஒத்தையடிப் பாதையின் இருபுறம் மட்டுமின்றி, ஆப்பிள் தோட்டம் முழுவதுமே கஞ்சா செடிகள் படர்ந்திருந்தன. இது மேலும் ஆச்சரியம் அளித்தது. ஒரு மணி நேர நடைப் பயணத்துக்குப் பிறகு கிராமத்துக்குள் நுழைந்தோம். பெரும்பாலும் பழைமையான வீடுகள். 'ரோஜா’ திரைப்படத்தில் அரவிந்தசாமியைக் கடத்தி வைத்திருந்த வீடு மற்றும் சந்துகளைப்போலவே இங்கு வீடுகளும் சந்துகளும் இருந்தன. வீட்டுக்கு ஒரு ஆப்பிள் மரம் இருந்தது. ஆப்பிள் தோட்ட முதலாளிகள் என்பதால், பெரும்பாலான வீடுகளில் கார் வைத்திருந்தனர்.</p>
<p class="content">மலை உச்சியில் இருந்து வழிந்தோடிய சிறுசிறு நீரோடைகள் அனைத்துமே, முறையாக கால்வாய் அமைக்கப்பட்டு வீதியோரம் ஓடிக்கொண்டிருந்தன. நம்மூர் சாலை ஓரங்களில் சாக்கடை ஓடுவதைப்போல, அந்தப் பழமையான கிராமத்தின் சாலையோரக் கால்வாயில் நன்னீர் ஓடிக்கொண்டு இருந்ததைப் பார்த்து, பெருமூச்சுதான் விட முடிந்தது. ஆங்காங்கே இருந்த தெருக் குழாய்களுக்கு  நீரோடைகளில் இருந்து நேரடியாக குழாய் இணைப்பு கொடுக்கப்பட்டிருந்தது. கிராம மக்களின் முகங்களில் அப்பாவித்தனமும் குழந்தைத்தனமும் ஒருசேரக் குடியிருந்தன. அவர்களுக்குச் சொந்தமான மரங்களில் இருந்து ஆப்பிளைப் பறித்து உண்டபோதும், லேசான புன்முறுவலை மட்டுமே வெளிப்படுத்தினர்.</p>
<p style="text-align: center"><img alt="" align="middle" width="600" height="222" src="http://cdnw.vikatan.com/motor/2014/05/odunjh/images/p86b.jpg"></p>
<p class="content">இரண்டு மணி நேரம் ஊரின் உள்ளே நடைப் பயணம். ஊர் சுற்றிய களைப்பு தீர சிறிது ஓய்வு எடுக்கத் தீர்மானித்தோம். ஆனால், ஓட்டுநரோ, தேனீர் பருகிவிட்டு உடனடியாக ஹடிம்பா தேவி கோவிலுக்குப் புறப்படுமாறு வற்புறுத்தினார். கோவிலுக்குச் செல்வதாக முன்திட்டம் இல்லை. ஆனால், ஓட்டுநர் வற்புறுத்தலின் பேரில் கிளம்பினோம்.</p>
<p class="content">கோவிலை அடைந்தபோது இரவு 7 மணி. இருப்பினும் ஓரளவுக்கு வெளிச்சம் இருந்தது. அடுத்தடுத்த நாட்களில் நாங்கள் பயணிக்கவிருக்கும் 'மலைகளின் அரசி’ ஹடிம்பா தேவி. ஆக, சாகசப் பயணம் மேற்கொள்ளும் பயணிகள் இந்தக் கோயிலைத் தரிசிப்பது அவசியம் என ஓட்டுநர் தெரிவித்தார். அவர் சொல்லி முடிக்கும் முன்பு, 12 பேரும் சாஷ்டாங்கமாக விழுந்து வணங்கினோம். இங்கு இருக்கும் ஓட்டுநர்களும் மணாலியில் இருந்து லே செல்லும்போது, இந்தக் கோயிலைத் தரிசிக்கத் தவறுவது இல்லையாம்.</p>
<p class="content">பழங்காலத்தில் ஹடிம்பா தேவி இந்த இடத்தில் கால் தடம் பதித்ததாகவும், இன்னொரு கால் தடத்தை ரொதாங் பாஸில் பதித்ததாகவும் ஒரு புராண நம்பிக்கை உண்டு என ஓட்டுநர் தெரிவித்தார். கூகுள் மேப் உதவியுடன் இந்தக் கோயிலின் அருகினில் கால் தடம் போன்றதொரு பிம்பம் இருப்பதை நீங்களும் காணலாம். கோயிலைப் பற்றிய இன்னொரு தகவல், 'ரோஜா’ படத்தில் மதுபாலா ஒரு கோயிலுக்கு வரும்போது, அரவிந்தசாமி கடத்தப்படுவார் அல்லவா? அந்தக் கோயில் இதுதான்.</p>
<p class="content"><img alt="" align="left" width="250" height="165" src="http://cdnw.vikatan.com/motor/2014/05/odunjh/images/p86c.jpg">கோயிலைத் தொடர்ந்து, அடுத்த நாள் பயணத்துக்கான பர்சேஸிங்கில் இறங்கினோம். சிம்லாவைப் போலவே இங்கும் அழகான மால் ரோட் உண்டு. பயணத்துக்குத் தேவையான முக்கியப் பொருட்களான டார்ச் லைட், மெழுகுவத்தி, சாக்லேட், குளுகோஸ், டேபிள் கத்தி, டிஷ்யூ பேப்பர், வாஸ்லின், லிப் கார்ட், தலைவலி/வாந்தி/காய்ச்சல் மாத்திரைகள், எனர்ஜி டிரிங்ஸ், பிஸ்கட், பழங்கள், தண்ணீர் பாட்டில்கள், ஆக்ஸிஜன் ஸ்ப்ரே, பிளாஸ்டிக் தட்டு ஆகியவற்றை வாங்கினோம்.</p>
<p class="content">ஹடிம்பா கோயில், மால் ரோட் பர்சேஸ் முடித்து விடுதி வந்தபோது, புல்லட் பைக்குகள் தயாராக இருந்தன. கூடவே அதிர்ச்சியும்.</p>
<p class="content">புல்லட்களை ஓட்டிப் பார்த்தால், பிக்-அப் இல்லை; புல்லட்டுக்கு உண்டான சப்தம் இல்லை. 2012 மாடல் புதிய பைக் எனக் கூறினார் டூர் ஆபரேட்டர். ஆனால், 2002 மாடல் 'கட்டை வண்டியை’ ஓட்டுவதைப்போல இருந்தது. கடைசி நிமிடம் என்பதால், வேறு வழியின்றி அந்த புல்லட் பைக்குகளிலேயே பயணிக்க முடிவெடுத்தோம் (இங்கு குறிப்பிட வேண்டிய முக்கிய விஷயம், அடுத்த ஏழு நாட்களும் பைக்குகளால் எந்த ஒரு தடங்கலும் ஏற்படவில்லை).</p>
<p class="content">வாடகை புல்லட் பற்றி இன்னொரு தகவலைக் குறிப்பிட விரும்புகிறேன். சாகசப் பயணம் மேற்கொள்பவர்கள், மணாலியில் பைக்குகளை வாடகைக்கு எடுத்து லே நகரில் இருக்கும் ஏஜென்ட்களிடம் அவற்றை ஒப்படைத்துவிட வேண்டும். லேவில் இருந்து, திரும்பவும் மணாலிக்குக் கொண்டுசெல்ல, புல்லட் ஒன்றுக்கு தலா 10 ஆயிரம் ரூபாய் கூடுதலாகச் செலுத்த வேண்டும். ஒருவேளை, அதே புல்லட்டில் நாம் மணாலிக்குத் திரும்பவதாகத் திட்டமிருந்தால், இந்தச் சிக்கல் இல்லை. இது தவிர, புல்லட்டின் ஒருநாள் வாடகை 1,500 ரூபாய் (பழக்கமில்லாத வாடகை புல்லட்களைத் தவிர்க்க விரும்புகிறவர்கள், சண்டிகர் வரை ரயில் மூலம் தங்களது பைக்குகளைக் கொண்டுசெல்லலாம். சண்டிகரிலிருந்தே நமது புல்லட் பயணத்தைத் தொடங்க வேண்டும். மணாலியில் இருந்து மலையேறுவதற்கு முன்பு, லோக்கல் மெக்கானிக் மூலமாக முழுமையாகப் பரிசோதித்துக் கொள்ளவேண்டியது அவசியம்).</p>
<p class="content">பிக்-அப் இல்லாத புல்லட், கூடுதல் கட்டணம் என ஏமாற்றம் இருந்தபோதிலும், மணாலிக்கு வடக்கே விண்ணை முட்டிக் கொண்டிருந்த ரொதாங் பாஸ்-ஐ கடந்துச் செல்லும் தருணத்துக்காகக் காத்துக்கொண்டே கண் அயர்ந்தோம்.</p>
<p class="content"><span style="color: #ff0000">புல்லட் வந்தாச்சு. இனி சீற வேண்டியதுதான்! </span></p>
<p style="text-align: right"><span style="color: #800080">(சிகர்...ரூம்)</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆட்டோ ஃபோகஸ்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" width="600" height="100" src="http://cdnw.vikatan.com/motor/2014/05/odunjh/images/P062(1).jpg"></p>
<p class="content">ஆட்டோஃபோகஸ்’ பகுதிக்கு, படங்கள் குவிகின்றன. அட்டகாசமான படங்களை மோட்டார் விகடன் கொண்டாடக் காத்திருக்கிறது. நீங்கள் எடுத்து அனுப்பும் படங்களில், சிறந்ததைத் தேர்வுசெய்கிறார் சத்யஜித். பரிசுப் படங்கள் ஒவ்வோர் இதழிலும் வெளியாகும்.</p>
<p class="content"> <span style="color: #ff0000">எஸ்.கே.சதீஷ் </span></p>
<p class="content"><span style="color: #0000ff">சாலை, அதன் பின்னணிக் காட்சி, பைக்குகள் எல்லாவற்றையும் கம்போஸ் செய்திருக்கும் விதம் அருமை. கம்பீரமாகக் காட்சியளிக்கின்றன பைக்குகள். </span></p>
<p style="text-align: center"><span style="color: #0000ff"><img alt="" width="600" height="435" src="http://cdnw.vikatan.com/motor/2014/05/odunjh/images/P062a(1).jpg"></span></p>
<hr>
<p class="content"><span style="color: #0000ff">பச்சைப் பின்னணி, மஞ்சள் லாரி, அதன் நிலைமை - நல்ல தீம்... பிரமாதமான ஷாட்! </span></p>
<p class="content"> <span style="color: #ff0000">எம்.சீனிவாசன், திருப்பூர். </span></p>
<p style="text-align: center"><span style="color: #ff0000"><img alt="" width="600" height="438" src="http://cdnw.vikatan.com/motor/2014/05/odunjh/images/P063(1).jpg"></span></p>
<p style="text-align: center"><span style="color: #ff0000"><img alt="" width="600" height="208" src="http://cdnw.vikatan.com/motor/2014/05/odunjh/images/P063a(1).jpg"></span></p>
<hr>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மோட்டார் நியூஸ்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img width="600" height="409" alt="" src="http://cdnw.vikatan.com/motor/2014/05/odunjh/images/p07.jpg"></p>
<hr>
<p style="text-align: center"><img width="600" height="405" alt="" src="http://cdnw.vikatan.com/motor/2014/05/odunjh/images/p07a.jpg"></p>
<hr>
<p style="text-align: center"><img alt="" src="http://cdnw.vikatan.com/motor/2014/05/odunjh/images/p07b.jpg"></p>
<hr>
<p style="text-align: center"><img alt="" src="http://cdnw.vikatan.com/motor/2014/05/odunjh/images/p07c.jpg"></p>
<hr>
<p style="text-align: center"><img width="600" height="204" alt="" src="http://cdnw.vikatan.com/motor/2014/05/odunjh/images/p07d.jpg"></p>
<hr>
<p style="text-align: center"><img alt="" src="http://cdnw.vikatan.com/motor/2014/05/odunjh/images/p07e.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இருட்டு மெக்கானிக்! </div>
<div class="subtitle1">புகழ் திலீபன் படங்கள்: ச.இரா.ஸ்ரீதர்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000">செ</span>ய்யும் தொழிலின் மீதான ஆர்வமும் ஈடுபாடும்தான், அடுத்தகட்டத்துக்கு நம்மை உயர்த்துகிறது. சமீபத்தில் சென்னை, பொன்னேரி அடுத்துள்ள உப்பளம் கிராமத்தைச் சேர்ந்த மெக்கானிக் ராஜா, உதிரிபாகங்களாகப் பிரித்துப் போடப்பட்ட பைக்கின் இன்ஜினை, கண்ணைக் கட்டிக் கொண்டு இணைத்துள்ளார். லிம்கா புத்தக சாதனைக்காக செய்யப்பட்ட இந்த முயற்சியைக் கேள்விப்பட்டு, அவரைச் சந்தித்தோம்.</p>
<p style="text-align: center"><img alt="" align="middle" width="550" height="346" src="http://cdnw.vikatan.com/motor/2014/05/odunjh/images/P073.jpg"></p>
<p class="content">''எட்டாவது வரைக்கும்தான் சார் படிச்சேன். அதுக்கு மேல படிப்பு ஏறலை. என் அண்ணன் ஒரு மெக்கானிக். தொழில் கத்துக்கலாம்னு 13 வயசுல ஸ்பேனரைக் கையில எடுத்தேன். பைக் மெக்கானிக் வேலையைத் தவிர, வேற எந்தத் தொழிலும் எனக்குத்  தெரியாது. 'வாலி’ படத்துல அஜித், யமஹா பைக் ஓட்டுவார். அது, அவரே ரெடி பண்ணின பைக். அதிலிருந்து யமஹா பைக் மேல தனிப் பாசம். யமஹா பற்றி 360 டிகிரி தெரிஞ்சுக்கணும்னு வெறியோட வேலை செஞ்சேன். இப்போ, கண்ணைக் கட்டிக்கிட்டு வேலை செய்யும் அளவுக்குக் கத்துக்கிட்டேன்.</p>
<p class="content"><img alt="" align="right" width="150" height="199" src="http://cdnw.vikatan.com/motor/2014/05/odunjh/images/P073a.jpg">நம்ம தொழில்ல வித்தியாசமா ஏதாவது செய்யணும்னு தோணுச்சு. கண்ணைக் கட்டிக்கிட்டு பைக் இன்ஜினை ஃபிட் பண்ணலாம்னு முடிவுசெய்தேன். ரெண்டு தடவை செஞ்சு பார்த்தேன். முடியும்னு தோணுச்சு. நண்பர்கள்கிட்ட சொன்னேன். 'இதுக்கு முன்னாடி யாரும் இந்த மாதிரி பண்ணின மாதிரி தெரியலை. லிம்கா ரெக்கார்டுக்கு அனுப்பலாம்’னு ஊக்கப்படுத்தினாங்க.</p>
<p class="content">யமஹா RX100 பைக்கில்தான் இந்த முயற்சியை முதலில் பண்ணினேன். மற்ற பைக் இன்ஜினைவிட, யமஹா இன்ஜின் கொஞ்சம் கஷ்டமானது.</p>
<p class="content">போன மார்ச் 11-ம் தேதி, பொன்னேரி அரசு கலைக் கல்லூரியில், அரசு அதிகாரிங்க முன்னாடி இந்த முயற்சியை ஆரம்பிச்சேன். கைக்கு எட்டும் தூரத்துல, எந்த இடத்துல என்ன பொருள் இருக்குன்னு நல்லா ஞாபகம் வெச்சிருந்தேன். யமஹாவுல 'கியர் ஷிஃப்டர்’ ஃபிட் பண்றது ரொம்ப சிரமம். சாதாரணமா செஞ்சாலே ரொம்ப நேரம் இழுக்கும். அதுல கியர் செலக்ட்டர் சரியா மாட்டுறது ரொம்ப சிரமம்; இதுக்கே ஒரு மணி நேரம் ஆயிடுச்சு. ஸ்க்ரூ, போல்ட், நட் எல்லாம் கொஞ்சம் ஈஸியா ஃபிட் பண்ணிட்டேன்.</p>
<p class="content">கடைசியா இன்ஜின் சிலிண்டர் ஃபிட் பண்றதுக்குத்தான் ரொம்ப சிரமப்பட்டேன். ரொம்பக் கவனமா, நிதானமா செஞ்சேன். மூணு மணி நேரத்தில் முடிக்க வேண்டியதை, 2.45 மணி நேரத்துல முடிச்சிட்டு, பைக்கை ஸ்டார்ட் செஞ்சேன்... யமஹா RX100 பைக்கோட 'டுப் டுப்’ சவுண்ட் கேட்டதும்தான் உயிர் வந்தது. ஏன்னா, மெக்கானிசஸத்தைத் தவிர, வேற எதுவும் தெரியாது. அதுதான் என் உயிர்!'' என்று சிலிர்க்கவைக்கிறார் இருட்டு ராஜா.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">திரும்பினால் திரும்பும் ஹெட்லைட்! </div>
<div class="subtitle1">தி.ஜெயப்பிரகாஷ் படங்கள்: அ.ஜெஃப்ரி தேவ்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000">பொ</span>துவாக, ஃபேரிங் வைத்துள்ள பைக்குகளில் ஹேண்டில்பாரை வளைக்கும்போது ஹெட்லைட் திரும்பாது. ஆகையால், இருட்டில் பயணிக்கும்போது வளைவு நெளிவான சாலைகளில், குறுகலான பாதைகளில் திண்டாட வேண்டும். இதற்கு ஒரு தீர்வைக் கண்டுபிடித்திருக்கிறார்கள், கோவை என்.ஜி.பி பொறியியல் கல்லூரியில், இ.சி.இ இறுதி ஆண்டு படிக்கும் மாணவர்களான மணிபாரதி, தீபக் ராஜ்குமார், கண்ணன், மதன்குமார், அகிலன், கார்த்திக் ஆகியோர்.</p>
<p style="text-align: center"><img alt="" align="middle" width="350" height="215" src="http://cdnw.vikatan.com/motor/2014/05/odunjh/images/P072a.jpg"></p>
<p class="content"> </p>
<p class="content">''இப்போதெல்லாம் சூப்பர் பைக் போன்ற ஃபேரிங் கொண்ட பைக்குகளை இளைஞர்கள் அதிகம் விரும்பி வாங்குகிறார்கள். இது போன்ற ஃபேரிங் கொண்ட பைக்குகளில், ஹேண்டில் பாரைத் திருப்பும்போது, அதே திசையில் ஹெட்லைட் திரும்புவது இல்லை என்ற குறை அனைவருக்குமே இருக்கிறது. அதனால், இந்தக் குறையைப் போக்கும் வகையில், நம்முடைய புராஜெக்ட் இருக்க வேண்டும் என்று நாங்கள் தீர்மானித்து களம் இறங்கினோம். பல்வேறுவிதமான யோசனைகள், செய்முறைகள் என அலசி ஆராய்ந்து, இறுதியாக மிகக் குறைவான விலையிலேயே இந்த அமைப்பை உருவாக்கிவிட்டோம்.</p>
<p class="content"><img alt="" align="left" width="200" height="249" src="http://cdnw.vikatan.com/motor/2014/05/odunjh/images/P072.jpg">பைக் சேஸியை பழைய இரும்புக் கடையில் வாங்கினோம். பைக்குக்குத் தேவையான ஃபேரிங், ஹெட்லைட் அசெம்ப்ளி போன்றவற்றை கோவை ஹீரோ டீலரான சுகுணா ஆட்டோமொபைல்ஸ் நிறுவனம் எங்களுக்கு வழங்கியது. அடாப்ட்டிவ் லைட்டிங் சிஸ்டத்தைப் பயன்படுத்தி ஹெட்லைட்டை அட்ஜஸ்ட் செய்யும் வசதியை உருவாக்கினோம். 'பொடன்சியோ’ மீட்டரை ஹேண்டில்பாருடன் இணைத்திருக்கிறோம். இப்போது, ஹேண்டில்பார் திரும்பும் திசையில் ஹெட்லைட்டும் திரும்பி, ஒளியை அந்தத் திசையிலேயே பாய்ச்சும். மேலும், இரவில் தேவைக்கு ஏற்ப ஹெட்லைட் ஒளிவீசும் வசதி, ஆட்டோமேட்டிக்காக டிம்-டிப் செய்ய அல்ட்ரா சோனிக் சென்ஸார் போன்ற வசதிகளையும் இதில் சேர்த்துள்ளோம்!'' என்றவர், அதைச் செய்தும் காண்பித்தார் மணிபாரதி.</p>
<p style="text-align: center"> இந்த புராஜெக்ட்டைச் செய்து முடிக்க இவர்களுக்கு ஆன மொத்தச் செலவு, 8,000 ரூபாய் மட்டுமே!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மோட்டார் கிளினிக்</div>
<div class="subtitle1">கேள்வி-பதில்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><img alt="" align="middle" width="450" height="328" src="http://cdnw.vikatan.com/motor/2014/05/odunjh/images/P083.jpg"></span></p>
<p class="content"><span style="color: #ff0000">நான் 2012 மாடல் ஹோண்டா சிட்டி கார் வைத்திருக்கிறேன். பெட்ரோல் மாடலான இதை, 25,000 கி.மீ வரை ஓட்டியிருக்கிறேன். இப்போது, புதிய ஹோண்டா சிட்டி டீசல் காரைப் பார்த்ததும், என் பெட்ரோல் மாடலை விற்பனை செய்துவிட்டு, புதிய டீசல் மாடலை வாங்கலாம் எனத் தோன்றுகிறது. புதிய டீசல் ஹோண்டா சிட்டி எப்படி இருக்கிறது? மேலும், என்னுடைய பெட்ரோல் ஹோண்டா சிட்டி இப்போது யூஸ்டு கார் மார்க்கெட்டில் எவ்வளவு விலை போகும்? </span></p>
<p class="content">- <span style="color: #0000ff">த.டேனியல் வின்சென்ட், திருச்சி. </span></p>
<p class="content">புதிய ஹோண்டா சிட்டி இப்போது நன்றாக விற்பனையாகிறது. அமேஸில் இருந்த அதே 'எர்த்ட்ரீம்ஸ்’ டீசல் இன்ஜின்தான் சிட்டி டீசல் காரிலும் இருக்கிறது. இதில் சத்தமும், அதிர்வுகளும் அதிகம் என்று சொல்லப்பட்டாலும், 6 ஸ்பீடு கியர்பாக்ஸ் இருப்பதால், மிக அருமையான மைலேஜ் அளிக்கிறது. உங்களுக்கு டீசல் சிட்டி பிடித்திருந்தால், தாராளமாக வாங்கலாம். ஆனால், பெட்ரோல் சிட்டியில் நீங்கள் அனுபவித்த ஸ்மூத்னெஸ், அமைதி ஆகியவை டீசல் சிட்டியில் இருக்காது. டெஸ்ட் டிரைவ் செய்து பார்த்ததால், உங்களால் இன்னும் திடமாக முடிவெடுக்க முடியும். உங்களுடைய பெட்ரோல் சிட்டிக்கு எப்போதுமே பழைய கார் சந்தையில் மதிப்பு அதிகம். நீங்கள் எந்த வேரியன்ட்டை வைத்திருக்கிறீர்கள் எனக் குறிப்பிடவில்லை. 25,000 கி.மீ ஓடிய 2012 ஹோண்டா சிட்டி பெட்ரோல் கார், பழைய கார் சந்தையில் 5.5 லட்ச ரூபாயில் இருந்து 7 லட்ச ரூபாய் வரை விலை போகும்.</p>
<p class="content"> </p>
<p class="content"><span style="color: #ff0000">நான் இந்த ஆண்டு ஜூன் மாதத்தில், 4.5 லட்ச ரூபாய்க்குள் ஒரு பெட்ரோல் கார் வாங்க விரும்புகிறேன். ஒரு நாளுக்கு 40 கி.மீ-க்கு மேல் ஓட்ட மாட்டேன். எனக்கு புதுச்சேரி என்பதால், வாங்கப்போகும் காருக்கு புதுச்சேரியில் சர்வீஸ் ஸ்டேஷன் இருக்க வேண்டும். காரின் மைலேஜ் லிட்டருக்கு 15 கி.மீ வரை இருந்தால் நலம். நான் இப்போது ஹூண்டாய் சான்ட்ரோ ஜிங் அல்லது மாருதி ஆல்ட்டோ கே10 ஆகிய இரண்டு கார்களில் ஒன்றை வாங்கலாம் என இருக்கிறேன். இதில் எது பெஸ்ட்? இது இல்லாமல், நீங்கள் வேறு காரைப் பரிந்துரைத்தாலும் ஓகே! </span></p>
<p class="content"><span style="color: #0000ff">- ஸ்ரீநிதி, புதுச்சேரி </span></p>
<p class="content">புதுச்சேரியில் மாருதி சுஸ¨கி மற்றும் ஹூண்டாய் ஆகிய இரண்டு நிறுவனங்களின் கார்களுக்குமே டீலர்ஷிப்புகள் உள்ளன. ஆல்ட்டோ கே10 மற்றும் ஹூண்டாய் சான்ட்ரோ ஜிங் ஆகிய இரண்டு கார்களுமே உங்களுடைய கண்டிஷன்களான மைலேஜ், விலை மற்றும் சர்வீஸ் ஆகியவற்றைத் திருப்திப்படுத்தும். இந்த இரண்டு கார்களை ஒப்பிடும்போது, மாருதி ஆல்ட்டோ கே10 இன்ஜின் விஷயத்தில் பெட்டர் என்பதால், அதை வாங்கலாம்.. ஆனால், சந்தையில் புதிதாக வந்திருக்கும் டட்ஸன் கோ காரையும் நீங்கள் டெஸ்ட் டிரைவ் செய்து பாருங்கள். டட்ஸன் கோ காரும் 4 லட்ச ரூபாய்க்குள்தான் விற்பனைக்கு வந்திருக்கிறது. நெடுஞ்சாலையில் லிட்டருக்கு 15 கி.மீ-க்கு மேல் மைலேஜ் அளிக்கும் டட்ஸன் கோ. இந்த மூன்று கார்களிலும் இதுதான் பவர்ஃபுல். ஆனால், புதுச்சேரியில் டட்ஸன் ஷோரூம் கிடையாது என்பதுதான் ஒரே மைனஸ்.</p>
<p class="content"> </p>
<p class="content"><span style="color: #ff0000">நான் ஹூண்டாய் ஐ10 வைத்திருக்கிறேன். 2009- ம் ஆண்டு மோட்டார் விகடன் படித்துத்தான் இந்த காரை வாங்கினேன். இப்போது புதிதாக ஆட்டோமேட்டிக் கியர்பாக்ஸ் கொண்ட செடான் காரை வாங்க விரும்புகிறேன். ஒரு மாதத்துக்கு 700 கி.மீ, அதுவும் சென்னைக்குள்தான் ஓட்டுவேன். எனது பட்ஜெட் 8 முதல் 11 லட்ச ரூபாய். ஃபோக்ஸ்வாகன் வென்ட்டோ, ஹூண்டாய் வெர்னா, ஹோண்டா சிட்டி, ஸ்கோடா ரேபிட், ஃபோர்டு ஃபியஸ்டா, நிஸான் சன்னி ஆகியவற்றில் எனக்கு ஏற்ற ஆட்டோமேட்டிக் செடான் கார் எது?</span> - <span style="color: #0000ff">எம்.அனந்தராமன், சென்னை. </span></p>
<p class="content"><img alt="" align="left" width="300" height="198" src="http://cdnw.vikatan.com/motor/2014/05/odunjh/images/P084.jpg">நீங்கள் சொல்லும் பட்ஜெட்டுக்குள் ஃபோக்ஸ்வாகன் வென்ட்டொ, ஹூண்டாய் வெர்னா, ஹோண்டா சிட்டி ஆகிய கார்களின் ஆட்டோமேட்டிக் மாடல் வராது.  ஸ்கோடா ரேபிட் ஆம்பிஷன் ப்ளஸ் ஆட்டோமேட்டிக், ஃபோர்டு ஃபியஸ்டா ஸ்டைல் ஆட்டோமேட்டிக், நிஸான் சன்னி ஙீலி சிவிடி ஆகிய கார்களின் வேரியன்ட்கள் உங்களுடைய பட்ஜெட்டுக்குள் அடங்கும். இதில், நிஸான் சன்னி ஆட்டோமேட்டிக்தான் விலை குறைந்தது. ஃபோர்டு ஃபியஸ்டா ஆட்டோமேட்டிக் காருக்கு ரீ-சேல் வேல்யூ குறைவு. எனவே, ஸ்கோடா ரேபிட் ஆம்பிஷன் ப்ளஸ் ஆட்டோமேட்டிக்தான் உங்களுக்கு ஏற்ற கார். விலை குறைவாக இருக்க வேண்டும் என நீங்கள் விரும்பினால், தாராளமாக நிஸான் சன்னி வாங்கலாம். டெஸ்ட் டிரைவ் செய்துவிட்டு முடிவெடுங்கள்.</p>
<p class="content"> </p>
<p class="content"><span style="color: #ff0000">நான் டாடா மான்ஸா 2010 மாடல் வைத்திருக்கிறேன். பெரும்பாலும் நெடுஞ்சாலையில்தான் பயணம் மேற்கொள்வேன். மணிக்கு 100 கி.மீ வேகத்தில் க்ரூஸ் செய்து ஓட்டுவேன். ஆனால், ஒருமுறை உணர்ச்சிவசப்பட்டு காரை மணிக்கு 155 கி.மீ வரை ஓட்டிப் பார்த்தேன். அப்போது காரின் முன்பக்க வலது வீல் மட்டும் அதிர்வதைப்போல உணர்ந்தேன். இந்த அதிர்வை ஸ்டீயரிங் வீலில்கூட என்னால் உணர முடிந்தது. பிறகு அதை மறந்துவிட்டேன். ஆனால், சமீபத்தில் இதே அனுபவம் திரும்பவும் ஏற்பட்டது. காரை ஓட்டி முடித்துவிட்டு பார்க்கிங் செய்யும்போதுதான் முன்பக்க வலது வீலின் டயர் மட்டும் மோசமாகத் தேய்ந்திருப்பதைக் கவனித்தேன். என்ன ஆச்சு என் காருக்கு?</span></p>
<p class="content"><span style="color: #0000ff">- கே. திருக்குமரன், மதுரை. </span></p>
<p class="content">குறிப்பிட்ட வேகத்தில் காரின் முன்பக்க வீலில் இருந்து அதிர்வுகள் வந்தால், காரின் வீல் அலைன்மென்ட் அல்லது வீல் பேலன்ஸில் பிரச்னை இருக்கலாம். கடைசியாக எப்போது உங்கள் கார் அலைன்மென்ட் செய்யப்பட்டது என்று நீங்கள் குறிப்பிடவில்லை. முதலில் காரை ஒரு பிரத்யேக வீல் அலைன்மென்ட் / பேலன்ஸிங் சென்டருக்கு எடுத்துச் சென்று, அங்கு உங்கள் பிரச்னையைச் சொல்லுங்கள். பின்னர், காரின் டயர்களை ரொட்டேட் செய்துவிட்டு வீல் அலைன்மென்ட் மற்றும் பேலன்ஸிங் செய்துவிடுங்கள். இது முடிந்தவுடன் டெஸ்ட் டிரைவ் செய்து திரும்பவும் அதிர்வுகள் வருகிறதா என்று பாருங்கள். வராவிட்டால் பிரச்னை இல்லை. வந்தால், காரின் முன்பக்க சஸ்பென்ஷனிலும் பிரச்னை இருக்கலாம். கவனிக்காமல் விட்டால், வீல் பேரிங் பழுதாகிவிடும்.</p>
<p class="content"> </p>
<p class="content"><span style="color: #ff0000">நான் ஐந்து ஆண்டுகளாக ஸ்கூட்டி பெப் ப்ளஸ் ஓட்டிவருகிறேன். இப்போது புதிய ஸ்கூட்டர் ஒன்றை வாங்கலாம் என இருக்கிறேன். 100 முதல் 125 சிசி திறனுள்ளதாகவும், நல்ல பெர்ஃபாமென்ஸ் மற்றும் மைலேஜ் கொண்டதாகவும் இருக்க வேண்டும். டிஸ்க் பிரேக் இருக்கும் ஸ்கூட்டர் எனக்கு வேண்டாம். நான் அதிகமாக நகரத்தில்தான் ஓட்டுவேன் என்பதால், சஸ்பென்ஷன் அதற்கேற்றவாறு டியூன் செய்யப்பட்டு இருந்தால் நல்லது. பட்ஜெட், ரீ-சேல் வேல்யூ போன்றவை முக்கியம் இல்லை.</span> - <span style="color: #0000ff">ஹிந்துஜா ராஜேந்திரன், சென்னை. </span></p>
<p class="content">நீங்கள் சொல்வதை வைத்து ஆராயும்போது, உங்களுக்குச் சரியான ஸ்கூட்டர் டிவிஎஸ்<img alt="" align="right" width="200" height="492" src="http://cdnw.vikatan.com/motor/2014/05/odunjh/images/P085.jpg"> ஜூபிட்டர்தான். இந்த ஸ்கூட்டரில் டிஸ்க் ப்ரேக் கிடையாது. முன் பக்கம் டெலிஸ்கோபிக் ஃபோர்க் சஸ்பென்ஷன் என்பதால், சென்னையில் இருக்கும் ஸ்மூத்தான, அதேசமயம் மேடு பள்ளங்கள் நிறைந்த சாலைகளில் ஈஸியாக பயணிக்க முடியும். டிவிஎஸ் ஜூபிட்டர், ஆண்களுக்கான ஸ்கூட்டர் போலத் தெரிந்தால், ஹோண்டா ஆக்டிவா வீ ஸ்கூட்டர் வாங்கலாம். இதில் 'காம்பி பிரேக் சிஸ்டம்' (சிஙிஷி) இருப்பதால், பாதுகாப்பான பிரேக்கிங்கும் கிடைக்கும்.</p>
<p class="content"> </p>
<p class="content"><span style="color: #ff0000">என் குடும்பத்தில் 6 பேர். நாங்கள் வசதியாகச் செல்வதற்கு ஏற்ற ஒரு பெரிய கார் வாங்க வேண்டும். பட்ஜெட் 20 லட்ச ரூபாய். நான் அவ்வப்போது சின்னச் சின்ன சாகசத்திலும் ஈடுபடுவேன். அது, 'ஆல்ரவுண்டர்’ காராக இருந்தால் மகிழ்ச்சி. ஆனால், குடும்பத்துடன் நெடுஞ்சாலையில் சொகுசாக க்ரூஸ் செய்வதற்கு ஏற்றதுபோல கார்தான் முதல் தேவை</span>.  - <span style="color: #0000ff">ஜி.ராஜா, கோவை </span></p>
<p class="content">20 லட்சம் ரூபாய் பட்ஜெட்டுக்குள் 6 பேர் சொகுசாகச் செல்லக்கூடிய கார் எனப் பார்த்தால் - டாடா சஃபாரி ஸ்டார்ம், மஹிந்திரா ஸ்கார்ப்பியோ, மஹிந்திரா எக்ஸ்யூவி 500, டாடா ஆரியா ஆகிய கார்கள் இருக்கின்றன. உங்களுடைய தேவைகளாக 'நெடுஞ்சாலையில் சொகுசாக க்ரூஸ் செய்வது’ மற்றும் 'சின்னச் சின்ன சாகசங்கள்’ ஆகியவற்றைக் கூறியிருக்கிறீர்கள். இதில் சின்னச் சின்ன சாகசங்கள் செய்ய ஏற்ற கார்களாக இருப்பது டாடா சஃபாரியும், மஹிந்திரா ஸ்கார்ப்பியோவும்தான். இவை இரண்டுமே அடிப்படையில் ரியர் வீல் டிரைவ். ஆனால், ஸ்கார்ப்பியோ நெடுஞ்சாலையில் சொகுசாக க்ரூஸ் செய்ய ஏற்றது கிடையாது. எக்ஸ்யூவி 500 காரில் 6 பேர் பயணிக்க முடியும் என்றாலும், சாகசங்கள் செய்ய ரிஸ்க் எடுக்க முடியாது. உங்களுக்கு ஏற்ற கார் டாடா ஆரியாதான். அருமையான 'க்ரூஸிங்’ காரான இதில், 6 இருக்கைகளும் நன்றாக இருக்கும். ரியர் வீல் ட்ரைவ் என்பதால், 'சின்னச் சின்ன’ சாகசங்களைத் தாராளமாக செய்யலாம். ஆனால், இந்த சாகசங்கள் எல்லை மீறாமல் பார்த்துக் கொள்ளுங்கள். ஏனென்றால், ஆரியாவில் இன்டர்கூலர் தாழ்வாக அமைக்கப்பட்டு இருக்கும்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">காரிலும் சேமிக்கலாம் மின்சாரம்!  V-KIT</div>
<div class="subtitle1">ஞா.சுதாகர், படங்கள்: தி.விஜய்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #0000ff">ஆ</span>ம்பியரில் அளந்த காலம் மாறி, ஆட்சி மாற்றமே செய்யக்கூடிய அளவுக்கு 'பவர்ஃபுல்லானது’ மின்சாரம். இன்றைக்கு  விஞ்ஞானிகளையும் அரசியல்வாதிகளையும் தூங்கவிடாமல் உலுப்பிக் கொண்டிருக்கிறது மின்சாரப் பற்றாக்குறை. நம் நாட்டில் ஓடிக்கொண்டிருக்கும் கோடிக்கணக்கான வாகனங்களில் உற்பத்தியாகி வீணாகும் மின்சாரத்தை, மாற்று வழியில் சேமித்துப் பயன்படுத்தும் புதிய தொழில்நுட்பத்தை உருவாக்கியிருக்கிறார் கோவையில் வசிக்கும் வாசுதேவன் தச்சோத். அவரைச் சந்தித்தோம்.</p>
<p style="text-align: center"><img alt="" align="middle" width="550" height="413" src="http://cdnw.vikatan.com/motor/2014/05/odunjh/images/p90a.jpg"></p>
<p class="content">'நான் படித்தது பொருளாதாரம். சொந்தமாக எலெக்ட்ரானிக் தொழிற்சாலை நடத்தி வருகிறேன். எப்போதும் எலெக்ட்ரானிக்ஸ் இயந்திரங்களுடனே இருப்பதால், அதன் பரிச்சயம் அதிகம். தமிழகத்தில் கடுமையான மின்வெட்டு இருக்கும் சமயத்தில்தான் மின்சாரத்தின் அருமையை நாம் உணர்கிறோம். வீட்டில் இன்வெர்ட்டர் இருந்தாலும்கூட, அதை முழுக்க சார்ஜ் செய்ய மின்சாரம் இருக்காது. அப்படிப்பட்ட சமயத்தில்தான் எனக்கு ஒரு யோசனை தோன்றியது.</p>
<p class="content">எல்லா ஆட்டோமொபைல் வாகனங்களிலும் மின்சாரம் உற்பத்தி செய்யும் ஆல்டர்னேட்டர் இயந்திரம் இருக்கிறது. இதன் பணி, ஜெனரேட்டராகச் செயல்பட்டு வாகனத்தில் உள்ள பேட்டரியை சார்ஜ் ஏற்றுவதுதான். இந்த பேட்டரி, வாகனத்தின் எலெக்ட்ரிக்கல், எலெக்ட்ரானிக்ஸ் பாகங்களுக்கு மின்சாரத்தை வழங்குகிறது. பேட்டரியில் சேமித்திருக்கும் மின் ஆற்றலை, நாம் 100 சதவிகிதம் பயன்படுத்துவது இல்லை. மேலும், ஓடிக் கொண்டிருக்கும் வாகனத்தில் உள்ள பேட்டரியில், மின் ஆற்றல் குறையும்போது ஆல்டர்னேட்டர் மூலம் சார்ஜ் ஆகி முழுமையாகிவிடும். பேட்டரி ஃபுல் சார்ஜ் ஆனதும் பேட்டரிக்குச் செல்லும் மின்சாரம் துண்டிக்கப்பட்டு விடும். ஆனால், ஆல்டர்னேட்டர் தொடர்ந்து இயங்கிக்கொண்டுதான் இருக்கும். அந்தச் சமயத்தில் உற்பத்தியாகும் மின் ஆற்றல் முழுக்க வீண்தான்.</p>
<p class="content"><img alt="" align="left" width="250" height="163" src="http://cdnw.vikatan.com/motor/2014/05/odunjh/images/p90c.jpg">இது, எல்லா வாகனங்களுக்கும் பொருந்தும். அப்போதுதான் 'நாம் ஏன் இந்த ஆல்டர்னேட்டர் சக்தியை முழுமையாக உபயோகிக்கக் கூடாது’ என்று தோன்றியது. அதன் பலன்தான் நான் வடிவமைத்த இந்த வி-கிட் இயந்திரம். இதன் பணி, ஆல்டர்னேட்டரில் உற்பத்தியாகும் மின் ஆற்றலை, பேட்டரி சார்ஜ் ஆனதும் உபரியைச் சேமித்து வைத்துக்கொள்ளும். பின்பு, அதை நம் உபயோகத்துக்கு ஏற்ற வகையில் மாற்றித் தரும். இந்த வி-கிட் - பேட்டரி, சார்ஜ் கன்ட்ரோலர், சென்ஸார் ஆகியவற்றைக் கொண்டிருக்கிறது.</p>
<p class="content">ஆல்டர்னேட்டரில் உருவாகும் மின் ஆற்றல், பேட்டரியில் இணையும் இடத்தில் இருந்து ஒரு இணைப்பை எடுத்து, அதை காருக்குள் அல்லது டிக்கியில் உள்ள வி-கிட் இயந்திரத்தில் இணைத்துக் கொண்டால் போதும். வாகனத்தில் உள்ள பேட்டரியில் முழு ஆற்றலும் பயன்படுத்தப்படும்பட்சத்தில், ஆல்டர்னேட்டர் மின்சாரத்தை இது எடுத்துக்கொள்ளாது. வாகனத்தின் பேட்டரி முழுமையாக சார்ஜ் ஆனதும்தான் இது சார்ஜ் ஆகும். எனவே, இதற்கு அதிகப்படியான எரிபொருள் தேவைப்படுவது இல்லை. இதை பலமுறை சோதித்துப் பார்த்து உறுதிப்படுத்தி உள்ளேன்.</p>
<p class="content">தற்போது அனைவர் வீட்டிலும் குறைந்தது ஒரு பைக்காவது உள்ளது. இதை வெறும் 1,000 ரூபாயில் 7 AH  மின்கலனை அமைக்கலாம். இதன் மூலம் 40 W அளவுக்கு மின்சாரம் பெறலாம். 4 மணி நேரம் வாகனம் ஓட்டுவதன் மூலம், 5 எல்.ஈ.டி விளக்குகளை 5 மணி நேரம் ஒளிரவைக்கலாம்.</p>
<p style="text-align: center"><img alt="" width="450" height="335" src="http://cdnw.vikatan.com/motor/2014/05/odunjh/images/p90b.jpg"></p>
<p class="content">கார் என்றால், சராசரியாக 20,000 ரூபாயில் 100  AH  பேட்டரி அமைத்து 500 W அளவுக்கு மின்சாரத்தை 5 மணி நேரம் வரை பெற முடியும். இதைக் கொண்டு விளக்குகள், டி.வி, மிக்ஸி போன்ற இயந்திரங்களை இயக்க முடியும். இந்த வி-கிட் இணைத்து 8 மணி நேரம் தொடர்ந்து கார் ஓட்டினால், முழுமையாக சார்ஜ் ஆகும். இதன் மூலம் 15 டியூப் லைட்டுகளை ஒளிரவைக்க முடியும். இது ஜெனரேட்டருக்கு மாற்றாக இருக்கும். சுற்றுச்சூழலை மாசுபடுத்தாமல், கூடுதல் செலவு வைக்காமல் வீணாகும் ஆற்றலைப் பயன்படுத்தும் தொழில்நுட்பத்தின் காப்புரிமைக்காக விண்ணப்பித்துள்ளேன். இதை அனைவரும் பயன்படுத்தினால், மின்சாரத்தைச் சேமிக்க முடியும்; மின்வெட்டுப் பிரச்னைகளுக்கு முடிவு கட்டவும் முடியும்' என முடித்தார்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இது ஹாமில்ட்டன் சீஸன்!</div>
<div class="subtitle1">சுரேன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000">இ</span>ந்த ஆண்டு புது வகை எஃப் ஒன் கார்களில், சிறந்த காராக ஆரம்பத்தில் இருந்தே பட்டையைக் கிளப்பிவரும் மெர்சிடீஸ் கார்கள், மீண்டும் தன் வேகத்தை மலேசியாவில் நடந்த இரண்டாவது சுற்றிலும் காட்டின.</p>
<p class="content"> </p>
<p style="text-align: center"><span style="color: #0000ff"><img alt="" width="600" height="719" src="http://cdnw.vikatan.com/motor/2014/05/odunjh/images/p45.jpg"></span></p>
<p class="content"><span style="color: #0000ff">மலேசியா   </span></p>
<p class="content">மலேசியாவில் செபாங் ரேஸ் டிராக்கில் மார்ச் 30-ம் தேதி இரண்டாவது ரேஸ் நடந்தது, முன்னதாக நடந்த தகுதிச் சுற்றில், மெர்சிடீஸ் அணியின் ஹாமில்ட்டன் முதல் இடத்தில் இருந்து ரேஸைத் துவக்கத் தகுதி பெற்றார். ரெட்புல் அணியின் வெட்டல் இரண்டாம் இடத்தில் இருந்தும், மெர்சிடீஸ் அணியின் ராஸ்பெர்க் மூன்றாவது இடத்தில் இருந்து ரேஸைத் துவக்கத் தகுதி பெற்றனர். ரேஸ் ஆரம்பமான சில நிமிடங்களிலேயே, மெர்சிடீஸ் அணியின் இரண்டு கார்களும் முதலாவது மற்றும் இரண்டாவது இடத்துக்கு முன்னேறிவிட்டன. பிறகு, எந்தச் சிக்கலும் இல்லாமல், மிகச் சுலபமாக அந்த இடங்களைத் தக்கவைத்துக் கொண்டன மெர்சிடீஸ் கார்கள். ரேஸின் முடிவில் ஹாமில்ட்டன் முதல் இடத்தையும், ராஸ்பெர்க் இரண்டாவது இடத்தையும் பிடித்தனர். ரெட்புல் அணியின் செபாஸ்டியன் வெட்டல், எவ்வளவோ போராடியும் மூன்றாவது இடம்தான் கிடைத்தது. இதில், குறிப்பிட்டுச் சொல்ல வேண்டிய விஷயம், ஹாமில்ட்டன் மிகச் சிறப்பாக கார் ஓட்டி, தனது அணியின் சக வீரரான ராஸ்பெர்க்கைவிட 17.3 விநாடிகள் முன்னதாகவே சென்று முதல் இடம் பிடித்து வெற்றி பெற்றார். இவர்கள் இருவருக்கும் இடையேதான் இந்த ஆண்டின் சாம்பியன்ஷிப் போட்டி இருக்கும் என எதிர்பார்க்கப்படுகிறது. இந்தச் சுற்றில் ஃபெராரி அணியின் அலோன்சோ நான்காவது இடமும், ஃபோர்ஸ் இந்தியாவின் ஹல்கென்பெர்க் ஐந்தாவது இடமும் பிடித்தனர்.</p>
<p style="text-align: center"><img alt="" width="600" height="290" src="http://cdnw.vikatan.com/motor/2014/05/odunjh/images/p45a.jpg"></p>
<p class="content"><span style="color: #0000ff">பஹ்ரைன் </span></p>
<p class="content">இந்த ஆண்டின் முதல் இரவு நேரப் போட்டி, ஏப்ரல் 6-ம் தேதி மூன்றாவது ரேஸாக பஹ்ரைன் இன்டர்நேஷனல் சர்க்யூட்டில் நடைப்பெற்றது. முதல் இரண்டு ரேஸ்களில், வெற்றிப்படிகளில் இருந்த மெர்சிடீஸ் அணியின் வேகம் இங்கும் தொடர்ந்தது. அதேபோல், மெர்சிடீஸ் அணியின் உள்கட்சிப் பூசலும் இங்கும் தொடர்ந்தது. இந்த முறை ராஸ்பெர்க் முதல் இடத்தில் இருந்து ரேஸைத் துவக்கத் தகுதி பெற்றார். ஹாமில்ட்டன் இரண்டாம் இடத்திலும், ரெட்புல் அணியின் ரிக்கியார்டோ மூன்றாவது இடத்தில் இருந்தும் துவக்கத் தகுதி பெற்றனர். ரேஸ் ஆரம்பமானதும் நான்காவது வளைவைத் தாண்டியதுமே, மெர்சிடீஸ் அணியின் இரண்டு கார்களும் மற்ற கார்களை முந்திக்கொண்டு பறந்தன. அதேசமயம், வில்லியம்ஸ் அணியின் மாஸா, மூன்றாவது இடத்துக்கு முன்னேறினார். கார்கள் பிட் ஸ்டாப் செல்ல ஆரம்பிக்கவும், ரெட்புல் அணியின் ரிக்கியார்டோ தன் வேகத்தைக் காட்டத் தொடங்கினார். இவருக்கு வழிவிடுமாறு அணித் தோழரும், சாம்பியனுமான வெட்டலை ரெட்புல் கேட்டுக்கொண்டது.</p>
<p class="content">மலேசியாவில் நடந்ததுபோல ஹாமில்ட்டன் இங்கும் வெற்றிபெறுவார் என்று நினைத்தபோது, 41-வது லேப்பில் பாஸ்டர் மால்டொனால்டோ காரும், எஸ்டிபன் குடிரெஸ் காரும் மோதிக்கொள்ள... சேஃப்ட்டி கார் டிராக்கில் வந்தது.</p>
<p class="content">இன்னும் 10 லேப்புகள் மீதம் இருந்த நிலையில், ரேஸ் மீண்டும் தொடங்கியது. இப்போதுதான் ரியல் ரேஸே ஆரம்பமானது. இந்த 10 லேப்புகளுக்குள், இரண்டு மெர்சிடீஸ் கார்களுக்கிடையே நடந்த கடும்போட்டி, இந்த ஆண்டின் மிக த்ரில்லிங்கான ரேஸ்.</p>
<p class="content">டயர் மோசமான நிலையிலும் ஹாமில்ட்டன், ராஸ்பெர்க்கைக் கட்டுப்படுத்தி வெற்றியைக் கைப்பற்றினார். கடுமையாகப் போராடி ராஸ்பெர்க் இரண்டாவது இடத்தையும்... மிகச் சிறப்பாக வளர்ந்து வரும் ஃபோர்ஸ் இந்தியா அணியின் கார்கள், இரண்டு ஃபெராரி கார்களையும் வீழ்த்தி, மூன்றாவது மற்றும் ஐந்தாவது இடத்தையும் பிடித்தன. நம்பிக்கை நட்சத்திரமான டேனியல் ரிக்கியார்டோ நான்காவது இடத்தைப் பிடித்தார். இது, மெர்சிடீஸ் அணியின் ஆண்டாக இருந்தாலும், ஹாமில்ட்டனுக்கும் ராஸ்பெர்க்குக்கும் இடையேயான பங்காளிச் சண்டையால், இனி பட்டாசுகள் வெடிக்கும்.</p>
<p class="content"><span style="color: #0000ff">சீனா </span></p>
<p class="content">ஃபார்முலா ஒன் போட்டியின் நான்காவது சுற்று ஏப்ரல் 20-ம் தேதி சீனாவில் நடந்தது. கொட்டும் மழையில், தகுதிச் சுற்று தேர்வு நடந்தது. இங்கும் மெர்சிடீஸ் அணியின் ஹாமில்ட்டன், ரேஸை முதல் இடத்தில் இருந்து துவக்கத் தகுதி பெற்றார். இதன் மூலம், அதிகமாக தகுதிச் சுற்றில் முதல் இடம் பெற்ற பிரிட்டிஷ் டிரைவர் என்ற ரெக்கார்டைக் கைப்பற்றினார். இதற்கு முன்பு, பிரிட்டிஷ் டிரைவர் ஜிம் கிளார்க் 33 முறை முதல் இடத்தில் இருந்து ரேஸைத் துவக்கியதே சாதனையாக இருந்தது. ஹாமில்ட்டன் இப்போது அதைத் தாண்டி 34 முறை முதல் இடத்தில் இருந்து ரேஸைத் துவங்கி சாதனை படைத்திருக்கிறார். தகுதிச் சுற்றின்போது மெர்சிடீஸ் அணியின் ராஸ்பெர்க் வேகமாக வந்தபோது, கார் ஸ்பின் ஆனதால் நான்காவது இடத்தில் இருந்து ஆரம்பித்தார். ரெட்புல் அணியின் ரிக்கியார்டோ இரண்டாவது இடத்திலும், செபாஸ்டியன் வெட்டல் மூன்றாவது இடத்திலும் ரேஸைத் துவக்கத் தகுதி பெற்றனர்.</p>
<p style="text-align: center"><img alt="" width="550" height="435" src="http://cdnw.vikatan.com/motor/2014/05/odunjh/images/p45c.jpg"></p>
<p class="content">இது, ஹாமில்ட்டன் மாதம் என்று சொல்லும் அளவுக்குத் தொடர்ந்து மூன்றாவது ரேஸையும் வென்று, ஃபார்மில் உள்ளது ஹாமில்ட்டன்-மெர்சிடீஸ் காம்பினேஷன். சிறப்பாக ரேஸை ஆரம்பித்த ஹாமில்ட்டன் 18.6 விநாடிகள் முன்னிலை பெற்று எளிதாக வென்றார். ஆரம்பத்தில் சொதப்பிய ராஸ்பெர்க், ஒவ்வொரு காரையும் ஓவர்டேக் செய்து கடைசியில் இரண்டாவதாக இருந்த அலோன்சோவை முந்தினார். அதனால், மெர்சிடீஸ் அணியே முதல் மற்றும் இரண்டாம் இடங்களைப் பிடித்தன. ரெட்புல் அணியின் ரிக்கியார்டோ வேகமாக ஓட்டியதால், மீண்டும் ரெட்புல் அணி,  வெட்டலை ஒதுங்கி வழிவிடக் கூறியது. ஆனால், அதை ஏற்றுக்கொள்ளாத வெட்டல், ''என்னவிதமான டயரில் ரிக்கியார்டோ ஓட்டுகிறார்?'' எனக் கேட்டுக் கடுப்பானார். இரண்டு பேருமே ஒரே விதமான டயரில்தான் ஓட்டுவதாக ரெட்புல் அணி கூறவும், 'Tough luck’ என்று கூறிவிட்டு நடப்பு சாம்பியன் வெட்டல் கடைசியாக வழிவிட்டார். அதன் பிறகு ரிக்கியார்டோவால் மூன்றாவதாக வந்த அலான்ஸோவைப் பிடிக்க முடியவில்லை. வெட்டல் தாமதம் செய்யவில்லை என்றால், ரிக்கியார்டோ முதல் மூன்று இடங்களில் வர வாய்ப்பு கிடைத்திருக்கலாம். ஃபோர்ஸ் இந்தியா அணியின் நிக்கோ ஹல்கென்பெர்க் 6-வது இடத்திலும், செர்ஜியோ பெரெஸ் 9-வது இடத்திலும் ரேஸை முடித்தனர்.  ஹாமில்ட்டன் பறக்கும் வேகத்தைப் பார்த்தால், இது ஹாமில்ட்டன் ஆண்டாக மாற அனைத்துக் கட்டங்களும் சரியான இடத்தில் இருக்கின்றன!</p>
<p class="content">அடுத்த சுற்று, மே 11-ம் தேதி ஸ்பெயினில் நடைபெற இருக்கிறது. இங்கேயும் ஹாமில்ட்டன் - ராஸ்பெர்க் ஜோடியின் ஆதிக்கம் இருக்குமா?</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மலைக்க வைக்கும் மார்க்யூஸ்!  </div>
<div class="subtitle1">மோட்டோ ஜிபி</div>
<div class="subtitle2">சுரேன்</div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><img align="middle" width="600" height="305" alt="" src="http://cdnw.vikatan.com/motor/2014/05/odunjh/images/p48.jpg"></span></p>
<p class="content"><span style="color: #ff0000">மோ</span>ட்டோ ஜீபியின் இரண்டாவது சுற்று, ஏப்ரல் 13-ம் தேதி அமெரிக்காவின் டெக்ஸாஸில் உள்ள ஆஸ்டின் டிராக்கில் நடைபெற்றது. முதல் ரவுண்டில் ராஸியைத் தோற்கடித்த புத்துணர்ச்சியுடன், செம ஃபார்மில் இருந்தார் ஹோண்டாவின் மார்க்யூஸ். முதல் ரேஸில் ஒரு புள்ளிகூட எடுக்காமல் கீழே விழுந்த லாரன்சோ, சாம்பியன்ஷிப்பில் இருக்க வேண்டும் என்றால், ஜெயித்தாக வேண்டும். மிகுந்த எதிர்பார்ப்புடன் தொடங்கியது அமெரிக்க மோட்டோ ஜீபி. ஆனால், எந்தவிதப் பேச்சுக்கும் இடம் கொடுக்காமல், முதல் பந்தில் இருந்தே சிக்ஸ் அடிப்பதுபோல, கடந்த ஆண்டின் சாம்பியனான மார்க்யூஸ், பயிற்சி ரேஸில் இருந்தே படு வேகமாக இருந்தார். கிட்டத்தட்ட எல்லா சுற்றுகளிலும் முதல் இடம் பிடித்தார் அவர். தகுதிச் சுற்றிலும் அவரே முதல் இடம். அவரைத் தொடர்ந்து, இரண்டாவது மற்றும் மூன்றாவது இடத்தில் இருந்து ரேஸைத் துவக்கத் தகுதி பெற்றனர், ஹோண்டாவின் பெட்ரோஸாவும் பிராடிலும். 'ஸ்பீடு இருந்தால், கிரிப் இல்லை; கிரிப் இருந்தால், ஃப்யூல் அதிகமாக இல்லை’ என்று தவிக்கும் லாரன்சோ மற்றும் ராஸி, 5-வது மற்றும் 6-வது இடத்தில் போட்டியைத் துவங்கினர்.</p>
<p style="text-align: center"><img width="600" height="329" alt="" src="http://cdnw.vikatan.com/motor/2014/05/odunjh/images/p48a.jpg"></p>
<p class="content"> </p>
<p class="content">ராஸி ரேஸைத் தொடங்குவதற்கு முன்பு, ஒரு பெரிய சொதப்பலே நடந்தது. சிவப்பில் இருக்கும் விளக்குகள் அணைந்து ரேஸ் தொடங்குவதற்கு முன்பே, லாரன்சோ தவறாக பைக்கை ஓட்டத் தொடங்கிவிட்டார். முதல் லேப் முடிவதற்கு முன்பு அவருக்கு பெனால்ட்டி வழங்கப்பட்டது. சென்ற ஆண்டு இருந்த கவனமும், ஜெயிக்க வேண்டும் என்ற ஆர்வம் இல்லாமல், மார்க்யூஸின் நிழலில் காணாமல் போனவர்போல இருக்கிறார் லாரன்சோ.</p>
<p class="content">அதைத் தொடர்ந்து ராஸி, மெள்ள மெள்ள முன்னேறினார். முதல் ரவுண்டில் மார்க்யூஸுடன் போட்டி போட்டது போல இருக்கும் என்று பார்த்தால், முன்னேறிய வேகத்தில் பின்னே செல்லத் தொடங்கினார். ரேஸ் முடிந்த பின்புதான் தெரிந்தது, அவர் முன்பக்க டயர் வலது பக்கம்<img align="right" width="350" height="190" alt="" src="http://cdnw.vikatan.com/motor/2014/05/odunjh/images/p48b.jpg"> முழுவதும் தேய்ந்து இருந்தது. அதனால், எந்தவித போட்டியும் இல்லாமல், எளிதாக வெற்றி பெற்றார் மார்க்யூஸ். அவருடைய வேகத்துக்கு ஈடுகொடுக்க இப்போது ஆளே இல்லை என்பதுபோல இருக்கிறது. எப்போதும் போல இரண்டாவது இடத்தில் ஹோண்டாவின் பெட்ரோஸா முடித்தார். அவரைத் தொடர்ந்து அதிசயமாக நீண்ட நாட்களுக்கு பிறகு டுகாட்டியின் டோவிஸோஸோ, மூன்றாவது இடம் பிடித்து ஆச்சரியப்படுத்தினார்.</p>
<p style="text-align: left">டுகாட்டி இன்னும் பலம் பெறுமா; மார்க்யூஸ் வெற்றிகள் தொடருமா; லாரன்சோ மீண்டும் வருவாரா என்பது இனி வரும் போட்டிகளில் தெரியும்!  </p>
<p class="content"><span style="color: #ff0000">அடுத்து, அனல் பறக்க இருக்கிறது மோட்டோ ஜீபி.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">350 கிலோ ஹைபிரிட்! யுரேகார்</div>
<div class="subtitle1">ர.ராஜா ராமமூர்த்தி </div>
<div class="subtitle2"></div>
<div class="content" style="border-top:1px solid #DDD;">
<p class="content">சென்னையைச் சேர்ந்த தாகூர் பொறியியல் கல்லூரி மாணவர்கள், ஹைபிரிட் வாகனம் ஒன்றை வடிவமைத்துள்ளனர். வழக்கமான ஹைபிரிட் வாகனங்களுக்கு, சக்தியை இரு விதங்களில் அளிப்பார்கள். ஒன்று, மின் மோட்டார்; மற்றொன்று, பெட்ரோல் இன்ஜின். ஆனால், இந்த மாதிரி வாகனத்தை உருவாக்கிய பிரமோதன், லோகேஸ்வரன், பிரேம்குமார், ராம்பிரசாத் ஆகிய மாணவர்கள், மூன்று விதங்களில் சக்தியை அளிக்குமாறு வடிவமைத்திருப்பதுதான் ஹைலைட். சோலார் சக்தி, பெட்ரோல்/எல்பிஜி இன்ஜின், மின் மோட்டார் ஆகிய மூன்றையும் ஒன்றிணைத்து உருவாக்கப்பட்டுள்ளது இந்த வாகனம். இதில், மின்சாரம் மூலம் இயங்கும்போது, மணிக்கு 25 கி.மீ வேகம் வரை ஃப்ரன்ட் வீல் டிரைவ் ஆகவும், அதன் பிறகு பெட்ரோல்/எல்பிஜி இன்ஜின் மூலம் ரியர் வீல் டிரைவ் ஆகவும் இயங்குகிறது. சாதாரண சாலைகளில் இயக்குவதற்குத் தேவைப்படும் டார்க்கை எல்பிஜியால் வழங்க முடியும். அதனால், மேடுகளில் ஏறும்போது மட்டும் அதிக டார்க்குக்காக பெட்ரோல் மூலம் கிடைக்கும் சக்தியைப் பயன்படுத்தி இருக்கிறார்கள்.</p>
<p class="content"> </p>
<p style="text-align: center"><img alt="" width="550" height="316" src="http://cdnw.vikatan.com/motor/2014/05/odunjh/images/p74a.jpg"></p>
<p class="content">பகலில், சூரிய சக்தியை வாகனத்தின் மேற்புறம் உள்ள சோலார் பேனல்கள் எடுத்துக்கொண்டு, பேட்டரியை சார்ஜ் செய்துகொண்டே இருக்கிறது. இத்தனை விஷயங்களைச் செய்தும் இந்த வாகனத்தின் மொத்த எடை 350 கிலோவுக்குள் வந்ததுதான் ஆச்சரியம். இதை உருவாக்கிய மாணவர்களில் ஒருவரான பிரமோதனிடம் பேசினோம். ''நாங்கள் இந்த ப்ராஜெக்ட்டை வெறும் இரண்டே மாதங்களில் முடித்தோம். இதில், மின்சாரம் மூலம் மணிக்கு 25 கி.மீ வரை ஓட்டிய பிறகு, நாமே ஒரு ஸ்விட்ச் மூலம்தான் எல்பிஜி/பெட்ரோல் இன்ஜினுக்கு மாற்றிக்கொள்ள வேண்டும். இது நம் ஊர் ஆட்டோக்களில் இருக்கும் 7 hp சக்திகொண்ட 145.45 சிசி இன்ஜின்தான். மின்சாரத்தைச் சேமிப்பதற்கு நாங்கள் நான்கு 12 V பேட்டரியை ஒன்றிணைத்து வைத்துள்ளோம். முதலில் பாடி ஏதும் இல்லாமல் 240 கிலோதான் இருந்தது. பிறகு, வாகனத்தை முழுவதும் தயார் செய்த பிறகு, சுமார் 350 எடை கொண்டதாக இருக்கிறது. இதில் அதிகபட்சமாக மணிக்கு 40 கி.மீ வரை ஓட்டிப் பார்த்திருக்கிறோம்'' என்றார்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மோட்டார் விகடன் வழங்கும் ஸ்டைல் ஸ்டேட்மென்ட்!</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img width="500" height="1509" alt="" src="http://cdnw.vikatan.com/motor/2014/05/odunjh/images/P009.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மோட்டார் விகடன் பரிசுக் கொண்டாட்டம்! </div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><a target="_blank" href="http://www.vikatan.com/motor/2014/05/odunjh/images/P006b.jpg"><img align="middle" width="600" height="420" alt="" src="http://cdnw.vikatan.com/motor/2014/05/odunjh/images/P006.jpg"></a></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img alt="" src="http://cdnw.vikatan.com/motor/2014/05/odunjh/images/p04.jpg"></p></div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
