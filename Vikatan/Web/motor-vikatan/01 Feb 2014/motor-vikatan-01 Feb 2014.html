	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பூமியின் புத்திரன்! MAHINDRA 595 Di</div>
<div class="subtitle1">கா.பாலமுருகன்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="675" height="422" src="http://cdnw.vikatan.com/motor/2014/02/mdrlod/images/p90(1).jpg"></p>
<p style="text-align: center"><img alt="" align="middle" width="675" height="135" src="http://cdnw.vikatan.com/motor/2014/02/mdrlod/images/p90d.jpg"> </p>
<p class="content"><img hspace="3" alt="" vspace="3" align="absMiddle" width="40" height="39" src="http://cdnw.vikatan.com/motor/2014/02/mdrlod/images/p90c.jpg">வசாயத் தொழிலுக்கு இன்று நண்பனாக விளங்கும் டிராக்டர், நம் நாட்டுக்கு அறிமுகமான போது பெரிய அளவில் வரவேற்பு இல்லை. அன்றைக்கு, விவசாயிகள் டிராக்டரைப் பயன்படுத்துவதே ஆச்சரியமான விஷயமாகப் பார்க்கப்பட்டது. பின்பு, விவசாய வேலைகளைச் சுலபமாகவும் விரைவாகவும் செய்ய முடிவதைக் கண்டு, டிராக்டர் வாங்குவதில் ஆர்வம் காட்டினர். வங்கிகளும் விவசாயக் கடனில் டிராக்டர் வழங்க முன்வந்தபோது, இந்திய டிராக்டர் சந்தை பெரிய அளவில் வளர்ந்தது.</p>
<p class="content">இன்றைக்கு, டிராக்டர் இல்லாத கிராமம் இல்லை என்ற அளவுக்கு, மக்களின் அன்றாட வாழ்க்கையோடு இணைந்துவிட்டன. ஆரம்பக் காலங்களில் ஒரு சில டிராக்டர் தயாரிப்பு நிறுவனங்கள் தான் நம் நாட்டில் இருந்தன. தற்போது பத்துக்கும் மேற்பட்ட டிராக்டர் நிறுவனங்கள் களத்தில் உள்ளன. இதில், முன்னணியில் இருக்கும் நிறுவனங்களில் ஒன்று, மஹிந்திரா அண்டு மஹிந்திரா.</p>
<p class="content">டிராக்டர் சந்தை விசித்திரமானது. அதாவது, ஒவ்வொரு வட்டாரத்திலும் ஏதாவது ஒரு டிராக்டர் பிராண்ட் ஆதிக்கம் செலுத்தும். டிராக்டர் அறிமுகமான காலத்தில் இருந்து சந்தையில் தனக்கென தனி இடம் கொண்டுள்ள மஹிந்திரா, தொழில்நுட்ப வளர்ச்சிக்கு ஏற்ப தனது தயாரிப்புகளை மேம்படுத்திக்கொண்டே வந்துள்ளது. இன்றைக்கு சர்பாஞ்ச், அர்ஜூன், பூமி புத்ரா ஆகிய மூன்று மாடல்களில், பல்வேறு இழுவைத் திறன் அளவுகளில், பல வேரியன்ட்களை விற்பனை செய்கிறது. இதில், பூமிபுத்ரா எனும் மாடல், கிளாஸிக் டிஸைன் வகையைச் சேர்ந்தது.</p>
<p style="text-align: center"><img alt="" align="middle" width="600" height="327" src="http://cdnw.vikatan.com/motor/2014/02/mdrlod/images/p90a.jpg"></p>
<p class="content">ஆரம்ப காலங்களில் மஹிந்திரா டிராக்டரின் டிஸைன் எப்படி இருந்ததோ, அதேபோன்ற டிஸைனில் நவீன தொழில்நுட்பங்களைப் புகுத்தி, இந்த மாடலை விற்பனை செய்கிறது. இதில் சமீபத்திய வரவுதான் பூமிபுத்ரா 595 டிஐ. 40  50hp இழுவைத் திறன் வகையைச் சேர்ந்த இந்த டிராக்டர், தமிழக விவசாயிகளின் விருப்பத்துக்கு ஏற்ப டிஸைன் செய்யப்பட்டது என்கிறது மஹிந்திரா. எப்படி இருக்கிறது இந்த டிராக்டர்? மேல்மருவத்தூர் அருகே உள்ள வயலில், புத்தம் புதிய பூமிபுத்ரா 595 டிஐ டிராக்டரை டெஸ்ட் செய்தேன்.</p>
<p class="content">ஆரம்ப காலத்தின் மஹிந்திரா டிராக்டர் டிஸைனை, காலத்துக்கு ஏற்ப சற்றே மாற்றி அமைத்திருக்கிறது. டிராக்டரின் நீளம் அதிகரிக்கப்பட்டாலும், முன் பக்க ஆக்ஸிலை சற்று வளைத்து வீல்பேஸை பழைய அளவிலேயே உருவாக்கியுள்ளது. டிராக்டரின் நீளம் அதிகரித்திருப்பதால், டிரைவர் சீட் - இன்ஸ்ட்ரூமென்ட் பேனலுக்கு இடையே தாராளமான இட வசதி உருவாகியுள்ளது. பழைய மாடலில் சற்று இடைஞ்சலாக இருக்கும் இந்தப் பகுதி, இப்போது வசதியாக இருக்கிறது. அதேபோல், ஹைட்ராலிக் லீவர், கியர் லீவர், ஹேண்ட் ஆக்ஸிலரேட்டர் ஆகியவை பயன்படுத்தச் சுலபமாக உள்ளன. ஹைட்ராலிக் பவர் ஸ்டீயரிங் வசதியாக இருக்கிறது. ஆனால், ஸ்டீயரிங் வீல்தான் சாய்வாக இல்லாமல் சற்று உயர்த்தி நேராக அமைக்கப்பட்டுள்ளது. இது பயன்படுத்த வசதியாக இருக்கும் என்கிறது மஹிந்திரா. டிராக்டரின் அடையாளமாக இருப்பவை, பானெட் மேல் இருக்கும் சைலன்ஸரும் ஏர் இன்டேக் பைப்பும்தான். இந்த டிராக்டரில் சைலன்சர் மட்டுமே. ஏர் இன்டேக் பைப் இல்லை. அதை, சற்றே நீண்டு இருப்பது போல வடிவமைத்துள்ள பானெட்டின் உள்ளே, முன் பக்கம் வெளியே தெரியாத வகையில் பொருத்தியிருக்கிறார்கள். மேலும், இதை அடிக்கடி சுத்தம் செய்ய வேண்டிய அவசியம் இல்லாத டிரை ஏர் ஃபில்ட்டர். இன்ஜினைக் குளிர்விக்க ரேடியேட்டரின் ஸ்கோர் ஸ்பின்ஸ் அதிகமாக்கப்பட்டுள்ளது.</p>
<p style="text-align: center"><img alt="" align="middle" width="600" height="316" src="http://cdnw.vikatan.com/motor/2014/02/mdrlod/images/p90b.jpg"></p>
<p class="content">டைரக்ட் இன்ஜெக்ஷன் தொழில்நுட்பம் கொண்ட 4 சிலிண்டர் 2523 சிசி, டர்போ சார்ஜர் இன்ஜின் இதில் பொருத்தப்பட்டுள்ளது. 1600 கேஜி வரை 'லிஃப்ட்டிங்’ திறன்கொண்ட ஹைட்ராலிக் பம்ப், ஹைடெக் இன்ஸ்ட்ரூமென்ட் கிளஸ்டர், ஹைட்ராலிக் பவர் ஸ்டீயரிங், டூயல் கிளட்ச், ஆயில் இம்மெர்ஸ்டு பிரேக், கான்ஸ்டன்ட் மெர்ஷ் கியர்பாக்ஸ் எனப் பல்வேறு வசதிகளை இந்த கிளாஸிக் மாடலில் புகுத்தியிருக்கிறது மஹிந்திரா.</p>
<p class="content">பி.டி.ஓ (பவர் டேக்-ஆஃப்) எனும் வசதி எல்லா வகை டிராக்டரிலும் உண்டு. டிராக்டரின் பின்பக்கம் இருக்கும் இதில் கம்ப்ரெஸர், வாட்டர் மோட்டார், ரொட்டவேட்டர் போன்ற சாதனங்களை இணைத்து இயக்க முடியும். ஆனால், இதன் செயல்பாடு கிளட்ச்சை மிதித்தால் நின்றுவிடும். கியர் மாற்றும்போது அல்லது வேறு தேவையின்போது கிளட்ச்சை மிதித்தாலும் பி.டி.ஓ இயங்குவதற்காகவே, டூயல் கிளட்ச் மற்றும் கான்ஸ்டன்ட் கியர் பாக்ஸ் இதில் பொருத்தப் பட்டுள்ளது. அதாவது, கிளட்ச் பெடலை பாதி தூரம் மிதித்தால், கியர் மாற்றலாம். முழுமையாக மிதித்தால் பி.டி.ஓ இயங்காது.</p>
<p class="content">இதில் பவர் ஸ்டீயரிங், டூயல் கிளட்ச் ஆகிய வசதிகளை ஆப்ஷனலாகவும் அளிக்கிறது மஹிந்திரா. காரில் இருப்பதுபோல ஆயில், கூலன்ட், ஏர் ஃபில்டர் ஆகியவற்றுக்கு இண்டிகேட்டர்கள் கொடுத்திருப்பது வசதியாக இருக்கிறது.    </p>
<p class="content">டிராக்டரில் டில்லரை (கலப்பை) இணைத்து 1500 ஆர்பிஎம் செட் செய்து உழவு செய்ய ஆரம்பித்ததும் இன்ஜின் எந்தவிதத் திணறலும் இல்லாமல் நிதானமாக உழுது செல்கிறது. அதேபோல், ரொட்டவேட்டர் சாதனத்தை பி.டி.ஓ உடன் இணைத்து இயக்கியபோதும் சிறப்பாக இயங்கியது மஹிந்திரா 595 டிஐ. தமிழக விவசாயிகளின் கருத்தைக் கேட்டு, அதற்கு ஏற்ப இந்த வசதிகளை இந்த மாடலில் சேர்த்தாகச் சொல்கிறது மஹிந்திரா.</p>
<p class="content">இப்போது, டிராக்டர் ஓட்டுவதும் கார் ஓட்டுவதுபோல சுலபமாகிவிட்டது.</p>
<p style="text-align: right"> <span style="color: #0000ff"><img hspace="2" alt="" vspace="2" align="absMiddle" width="30" height="30" src="http://cdnw.vikatan.com/motor/2014/02/mdrlod/images/aaaaa(5).jpg">சொ.பாலசுப்ரமணியன்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வணக்கம்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="400" height="98" src="http://cdnw.vikatan.com/motor/2014/02/mdrlod/images/p3.jpg"></p>
<p style="text-align: left"><span style="color: #ff0000">இ</span>ந்திய ஆட்டோமொபைல் மார்க்கெட்டின் எதிர்காலம் எப்படி இருக்கிறது என்பதை அறிந்துகொள்ள விரும்புபவர்கள், செல்ல வேண்டிய ஒரே இடம் - டெல்லி ஆட்டோ எக்ஸ்போ. இந்தியாவில் அடுத்த இரண்டு ஆண்டுகளுக்கு எப்படிப்பட்ட கார், பைக், வேறுவகை வாகனங்கள் எல்லாம் வரப்போகின்றன? என்னெவெல்லாம் புதிய தொழில்நுட்பங்கள் இடம்பெறப்போகின்றன? பெட்ரோல், டீசலுக்குப் பதில் மாற்று எரிபொருள் வாகனங்கள் என்னென்ன இருக்கின்றன? காருக்குத் தேவையான உதிரிபாகங்களைத் தயாரிப்பவர்கள் யார்? இந்தியாவில் தயாராகும் உதிரிபாகங்களின் தரம் என்ன என அத்தனை கேள்விகளுக்கும் இங்கே விடை கிடைக்கும்.</p>
<p class="content">எப்போதுமே ஜனவரி மாதம் டெல்லி பிரகதி மைதானத்தில் நடைபெறும் ஆட்டோ எக்ஸ்போ, இந்தமுறை பிப்ரவரிக்கு மாறியிருப்பதோடு, டெல்லியில் இருந்து நகர்ந்து நொய்டாவுக்குச் சென்றிருக்கிறது. புதிய இடம் இன்னும் அதிக இட வசதிகொண்டதாக இருப்பதோடு, கூட்ட நெரிசலையும் கட்டுப்படுத்தப் போதுமானதாக இருக்கும் என எதிர்பார்க்கப்படுகிறது.</p>
<p class="content">டெல்லி ஆட்டோ எக்ஸ்போவில், நாம் எதிர்பார்த்துக் காத்திருந்த புதிய கார் மற்றும் பைக்குகள் அறிமுகமாகின்றன. எக்ஸ்போவில் அறிமுகமாக இருக்கும் முக்கிய கார்கள் என்னென்ன என்பதை மிகவும் விரிவாக இந்த இதழில் கொடுத்திருக்கிறோம். மாருதி, ஹூண்டாய்க்குப் போட்டியாக, மெகா பிளானுடன் அறிமுகமாகும் டட்ஸனின் புதிய மூன்று கார்கள் என்னென்ன? ஃபோர்டின் புதிய ஃபிகோவில் என்ன ஸ்பெஷல்? ஹோண்டா அக்கார்டில் இருப்பது என்ன இன்ஜின்? யமஹா வெளியிடப்போகும் புதிய பைக் என்ன? பஜாஜ் பல்ஸர் 375 சிசி பைக்கில் என்ன அப்டேட் என அத்தனை தகவல்களும் டெல்லி ஆட்டோ எக்ஸ்போ முன்னோட்டக் கட்டுரையில் இடம் பிடித்திருக்கின்றனள.</p>
<p class="content">டெல்லி ஆட்டோ எக்ஸ்போவுக்கு வரும் மோட்டார் விகடன் வாசகர்கள், ஆட்டோ எக்ஸ்போவில் உங்களுக்கு மிகவும் பிடித்த விஷயங்களைப் பற்றி எங்களிடம் பகிர்ந்துகொள்ளலாம். மிகவும் சுவாரஸ்யமான அனுபவங்களை மார்ச் மாத இதழில் பிரசுரிக்க ஆர்வத்துடன் இருக்கிறோம்.</p>
<p class="content">டெல்லி ஆட்டோ எக்ஸ்போவில் மோட்டார் விகடனும் பங்குகொள்கிறது. பைக் ஸ்டால்கள் இடம்பிடித்திருக்கும் அரங்கம் அருகே ஹால் எண் 2-ல் உள்ள மோட்டார் விகடன் ஸ்டாலுக்கு வரவேற்கிறோம். வாசகர்கள் அனைவரையும் அங்கே சந்திக்கக் காத்திருக்கிறோம்.</p>
<p class="content">வாருங்கள் சந்திப்போம்... ஆட்டோமொபைல் அதிசயங்களைப் பகிர்ந்துகொள்வோம்!</p>
<p style="text-align: right"><span style="color: #0000ff">என்றும் உங்களுக்காக </span></p>
<p style="text-align: right"><span style="color: #0000ff">ஆசிரியர்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">டெல்லி ஆட்டோ எக்ஸ்போ </div>
<div class="subtitle1">2014 முன்னோட்டம் </div>
<div class="subtitle2">சார்லஸ் </div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><span style="color: #0000ff"><img alt="" align="middle" width="400" height="324" src="http://cdnw.vikatan.com/motor/2014/02/mdrlod/images/p13zaaa.jpg"></span></p>
<p class="content"><span style="color: #0000ff">இரண்டு ஆண்டுகளுக்கு ஒருமுறை டெல்லியை அதகளப்படுத்தும் டெல்லி ஆட்டோ எக்ஸ்போ, இதோ வந்துவிட்டது. பிப்ரவரி 7-ம் தேதி முதல் ஆரம்பமாக இருக்கும் டெல்லி ஆட்டோ எக்ஸ்போ, இந்தமுறை ஜன நெருக்கடி காரணமாக பிரகதி மைதானத்தில் இருந்து நொய்டாவுக்கு இடம் மாறியிருக்கிறது. </span></p>
<p class="content"><span style="color: #ff0000">ஆ</span>டி, பிஎம்டபிள்யூ, பென்ஸ் துவங்கி மாருதி, டாடா வரை இந்தியாவுக்கு என அடுத்த இரண்டு ஆண்டுகளில், தாங்கள் களமிறக்கப்போகும் அத்தனை கார்களையும் இங்கே காட்சிக்கு வைக்க இருக்கிறார்கள். இந்தியாவின் உச்சபட்ச ஆட்டோமொபைல் திருவிழாவான இதில், இடம்பெறப் போகும் கார்கள் என்னென்ன?</p>
<p style="text-align: center"><span style="color: #ff0000">டட்ஸன் கோ, கோ ப்ளஸ் </span></p>
<p class="content"><img alt="" align="left" width="200" height="124" src="http://cdnw.vikatan.com/motor/2014/02/mdrlod/images/p13b.jpg">2014 டட்ஸன் ஆண்டாக இருக்கும். பிப்ரவரி மாத இறுதியில் விற்பனைக்கு வரவிருக்கும் டட்ஸன்தான், நிஸானின் ஆட்டோ எக்ஸ்போ கதாநாயகன். 4 லட்சம் ரூபாய்க்குள் விற்பனைக்கு வரவிருக்கும் டட்ஸன் கோ காருக்கு, எதிர்பார்ப்புகள் எகிறிக்கிடக்கின்றன. டட்ஸன் பிராண்டில் விற்பனைக்கு வரவுள்ள மூன்று கார்ளையுமே டெல்லி ஆட்டோ எஸ்க்போவில் காட்சிக்கு வைக்கிறது நிஸான். கோ ப்ளஸ் என்ற எம்யூவி, மேலும் ஒரு சின்ன ஹேட்ச்பேக் காரும் காட்சிக்கு வைக்கப்படும்.</p>
<p class="content">4 லட்சம் ரூபாய் விலை. ஆனால் ஆல்ட்டோ, ஐ10, சான்ட்ரோ, பீட் கார்களை விட அதிக இட வசதி என்பதால், சின்ன கார் மார்க்கெட்டை டட்ஸன் அசைத்துப் பார்க்கும் என எதிர்பார்க்கலாம். அதேபோல், கோ ப்ளஸ் காரும் 4 மீட்டருக்குள் வடிவமைக்கப்பட்டிருக்கும் 7 சீட்டர் எம்யூவி. இதன் விலையும் போட்டி கார்களைவிட மிகக் குறைவாக இருக்கும். 5 லட்சம் ரூபாய்க்கு விற்பனைக்கு வரவிருக்கும் டட்ஸன் கோ - எர்டிகா, குவான்ட்டோ கார்களுக்கு மிகப் பெரிய போட்டியாக இருக்கும்.</p>
<p style="text-align: center"><img alt="" align="middle" width="650" height="306" src="http://cdnw.vikatan.com/motor/2014/02/mdrlod/images/p13.jpg"></p>
<p style="text-align: center"><img alt="" align="middle" width="500" height="281" src="http://cdnw.vikatan.com/motor/2014/02/mdrlod/images/p13a(1).jpg"></p>
<p style="text-align: center"><img alt="" align="middle" width="450" height="331" src="http://cdnw.vikatan.com/motor/2014/02/mdrlod/images/p13c.jpg"></p>
<p class="content">தற்போது, டட்ஸன் 4 மீட்டர் சின்ன ஹேட்ச்பேக் காருக்கான ஸ்கெட்ச்சுகளை வெளியிட்டிருக்கிறது நிஸான். டெல்லி ஆட்டோ எக்ஸ்போவின்போது இதன் கான்செப்ட், காட்சிக்கு வைக்கப்பட இருக்கிறது. 800சிசி திறன் மட்டுமேகொண்ட இந்த கார் 'கோ’-வையும்விட சின்ன கார். இதை 2-3 லட்சம் ரூபாய்க்குள் விற்பனைக்குக் கொண்டுவரவிருக்கிறது நிஸான். இந்த கார் 2015-ம் ஆண்டு இறுதியில் விற்பனைக்கு வரும். டட்ஸன் கார்கள் அனைத்துமே பெட்ரோல் இன்ஜினுடன் மட்டுமே விற்பனைக்கு வரும்</p>
<hr>
<p style="text-align: center"><span style="color: #ff0000"><img alt="" align="middle" width="500" height="223" src="http://cdnw.vikatan.com/motor/2014/02/mdrlod/images/p13d.jpg"></span></p>
<p style="text-align: center"><span style="color: #ff0000">ஹோண்டா </span></p>
<p class="content">'இனிவரும் காலம் எங்கள் காலம்’ எனச் சவால்விடுகிறது ஹோண்டா. அமேஸ் மற்றும் புதிய சிட்டியைத் தொடர்ந்து மொபிலியோ, ஜாஸ், விஷன் எக்ஸ்எஸ்-1 கான்செப்ட், என்எஸ்எக்ஸ் கான்செப்ட் மற்றும் அக்கார்டு ஹைபிரிட் என நான்கு கார்களைக் காட்சிக்கு வைக்கிறது ஹோண்டா. இதில், மொபிலியோ மற்றும் ஜாஸ் இரண்டு கார்களும் இந்த ஆண்டு விற்பனைக்கு வரவிருக்கின்றன.</p>
<p style="text-align: center"><img alt="" align="middle" width="500" height="355" src="http://cdnw.vikatan.com/motor/2014/02/mdrlod/images/p13e.jpg"></p>
<p class="content">ஜாஸுக்கு இது மறுபிறவி. 5 லட்சம் ரூபாய்க்கு விற்பனைக்கு வரவேண்டிய ஜாஸ் கார், 8 லட்சம் ரூபாய்க்கு வந்து வீணாகப்போனது. இந்த முறை அப்படி எதுவும் தவறு செய்துவிடக் கூடாது என்பதில் கவனமாக இருக்கிறது ஹோண்டா. அமேஸுக்கும் சிட்டிக்கும் இடையில்தான் இந்த காரை ஃபிட் செய்கிறது ஹோண்டா. பிரியோ பிளாட்ஃபார்மில் அல்லாமல் சிட்டி பிளாட்ஃபார்மில் தயாரிக்கப்படும் பெரிய ஹேட்ச்பேக் கார் ஜாஸ். அமேஸின் 1.5 லிட்டர் டீசல் மற்றும் 1.2 லிட்டர் பெட்ரோல் இன்ஜின்களுடன் விற்பனைக்கு வரவிருக்கும் ஜாஸின் விலை, 6 லட்சம் ரூபாயில் இருந்து துவங்கும் எனத் தெரிகிறது.</p>
<p style="text-align: center"><img alt="" align="middle" width="600" height="335" src="http://cdnw.vikatan.com/motor/2014/02/mdrlod/images/p13f.jpg"></p>
<p class="content">ஹோண்டாவின் முதல் எம்பிவி காராக ஆட்டோ எக்ஸ்போவில் காட்சிக்கு வைக்கப்படவிருக்கிறது மொபிலியோ. ஏப்ரல் - மே மாதவாக்கில் விற்பனைக்கு வரும் இந்த கார், பிரியோ பிளாட்ஃபார்மில் தயாரிக்கப்படும் பெரிய எம்பிவி கார்.  7 சீட்டர் காரான இது, 4 மீட்டர் கார் இல்லை. பெரிய கார் என்பதால், இது எர்டிகாவுக்குக் கடுமையான போட்டியை ஏற்படுத்தும். ஹோண்டா சிட்டியில் இருக்கும் அதே 1.5 லிட்டர் பெட்ரோல் மற்றும் 1.5 லிட்டர் டீசல் இன்ஜின்களுடன் விற்பனைக்கு வருகிறது மொபிலியோ.</p>
<p class="content">இனோவாவுடன் மொபிலியோ போட்டி போடாது. அதற்கு மொபிலியோவைவிட பெரிய கார் ஒன்றை உருவாக்கிவருகிறது ஹோண்டா. '2ஜிஏ’ எனும் புதிய பிளாட்ஃபார்மில் தயாரிக்கப்பட இருக்கும் இந்த காரின் கான்செப்ட், டெல்லி ஆட்டோ எக்ஸ்போவில் காண்பிக்கப்பட இருக்கிறது. 'விஷன் எக்ஸ்.எஸ்-1’ எனப் பெயரிடப்பட்டிருக்கும் இந்த காரும் 7 சீட்டர்தான். ஹோண்டா சிஆர்-வி காரில் இருப்பதுபோன்ற பெரிய பெட்ரோல் மற்றும் டீசல் இன்ஜின்களுடன் விற்பனைக்கு வரவிருக்கிறது.</p>
<p style="text-align: center"><img alt="" align="middle" width="500" height="320" src="http://cdnw.vikatan.com/motor/2014/02/mdrlod/images/p13g.jpg"></p>
<p class="content">விஷன் எக்ஸ்எஸ்-1 கான்செப்ட் போலவே 'என்எஸ்எக்ஸ்’ என்ற கான்செப்ட் காரையும் டெல்லியில் அறிமுகப்படுத்துகிறது ஹோண்டா. இது ஸ்போர்ட்ஸ் ஹைபிரிட் கான்செப்ட் கார். அக்கார்டில் இருந்த வி6 பெட்ரோல் இன்ஜின் மற்றும் இரண்டு எலெக்ட்ரிக் மோட்டார்களையும் இதில் அறிமுகப்படுத்துகிறது ஹோண்டா. இது இந்தியாவில் எப்போது விற்பனைக்கு வரும் என்று ஹோண்டா உறுதி செய்யவில்லை.</p>
<p class="content">இது தவிர, அக்கார்டு ஹைபிரிட் காரும் டெல்லி ஆட்டோ எக்ஸ்போவில் அறிமுகமாக இருக்கிறது. இதில் 2 லிட்டர் பெட்ரோல் இன்ஜின் மற்றும் 124 கிலோவாட் திறன்கொண்ட எலெக்ட்ரிக் மோட்டாரும் பொருத்தப்பட்டுள்ளது. எலெக்ட்ரிக் மோட்டார் மூலம் ஒரு சார்ஜில் 24 கி.மீ வரை பயணிக்க முடியும். புதிய அக்கார்டு 2014-ம் ஆண்டு இறுதியில் விற்பனைக்கு வரும்.</p>
<hr>
<p style="text-align: center"><span style="color: #ff0000"><img alt="" align="middle" width="660" height="881" src="http://cdnw.vikatan.com/motor/2014/02/mdrlod/images/p13h.jpg"></span></p>
<p style="text-align: center"><span style="color: #ff0000">ஹூண்டாய் </span></p>
<p class="content">புதிய 4 மீட்டர் செடான் காரைத் தவிர, ஹூண்டாயிடம் இந்த முறை ஸ்பெஷல் சரக்கு எதுவும் இல்லை. தற்போது சென்னை சாலைகளில் டெஸ்ட் செய்யப்பட்டு வரும் கிராண்ட் ஐ10 காரின் செடான் வெர்ஷனை டெல்லியில் அறிமுகப்படுத்துகிறது ஹூண்டாய். ஹோண்டா அமேஸ் மற்றும் மாருதி ஸ்விஃப்ட் டிசையருடன் போட்டி போடும் இந்த செடானில், 1.2 லிட்டர் பெட்ரோல் மற்றும் 1.1 லிட்டர் டீசல் இன்ஜினைப் பொருத்துகிறது ஹூண்டாய். கிராண்ட் ஐ10 கார் போலவே இதிலும் பின்பக்க ஏ.சி வென்ட் உண்டு.</p>
<p class="content">இதுவரை விற்பனையில் எடுபடாத சான்டா ஃபீ காரின் புதிய மாடலையும் டெல்லியில் அறிமுகம் செய்கிறது ஹூண்டாய். எஸ்யூவி காரான சான்டா ஃபீ காரில் ஏழு பேர் பயணிக்கலாம். 2.2 லிட்டர் டீசல் இன்ஜின்கொண்ட இந்த காரில் 6-ஸ்பீடு கியர்பாக்ஸ் கொண்ட மாடலையும் அறிமுகம் செய்கிறது ஹூண்டாய்.</p>
<p class="content">ஐரோப்பிய நாடுகளில் ஏற்கெனவே காட்சிக்கு வைக்கப்பட்ட புதிய ஜெனிஸிஸ் காரையும் வைக்கிறது ஹூண்டாய். பிஎம்டபிள்யூ 5 சீரிஸ் காருக்குப் போட்டியான இது இந்தியாவில் விற்பனைக்கு வருவது சந்தேகம்தான்.</p>
<hr>
<p style="text-align: center"><span style="color: #ff0000"><img alt="" align="middle" width="600" height="314" src="http://cdnw.vikatan.com/motor/2014/02/mdrlod/images/p13i.jpg"></span></p>
<p style="text-align: center"><span style="color: #ff0000">ஃபோர்டு </span></p>
<p class="content">2012 டெல்லி ஆட்டோ எக்ஸ்போவில், எக்கோஸ்போர்ட் என்ற ஒற்றை காருடன் கலக்கிய ஃபோர்டு, இந்த முறையும் ஒற்றை காருடன் கலக்கவிருக்கிறது. அந்த காரின் பெயர் ஃபிகோ. இதுதான் பழைய காராச்சே என்று கடந்துவிட வேண்டாம். ஃபியஸ்டா, எக்கோஸ்போர்ட் பிளாட்ஃபார்மில் தயாரிக்கப்படவிருக்கும் புத்தம் புதிய ஃபிகோ இது. 2015-ம் ஆண்டு முதல் விற்பனைக்கு வரவிருக்கும் இதில், எக்கோஸ்போர்ட்டில் இருக்கும் 1 லிட்டர் எக்கோ பூஸ்ட் பெட்ரோல் இன்ஜினை அறிமுகம் செய்கிறது ஃபோர்டு. புதிய ஃபிகோவை தற்போதைய ஃபிகோவைவிட விலை குறைவாக விற்பனைக்குக் கொண்டுவரத் திட்டமிட்டிருக்கிறது ஃபோர்டு.</p>
<p style="text-align: center"><img alt="" align="middle" width="600" height="349" src="http://cdnw.vikatan.com/motor/2014/02/mdrlod/images/p13j.jpg"></p>
<p class="content">ஃபிகோ மட்டும் அல்லாமல், தற்போது மார்க்கெட்டில் எடுபடாமல் போய்விட்ட ஃபியஸ்டாவுக்கு மாற்றாக, புதிய தலைமுறை ஃபியஸ்டாவை அறிமுகப்படுத்துகிறது ஃபோர்டு. ஆஸ்டன் மார்ட்டின் கிரில்லுடன் வெளிவர இருக்கும் புதிய ஃபியஸ்டாவின் பின்பக்கத் தோற்றத்திலும் சில மாற்றங்கள் இருக்கும். ஆனால், காரின் உள்பக்கத்திலும் இன்ஜினிலும் எந்த மாற்றமும் இருக்காது!</p>
<hr>
<p style="text-align: center"><span style="color: #ff0000"><img alt="" align="middle" width="500" height="285" src="http://cdnw.vikatan.com/motor/2014/02/mdrlod/images/p13k.jpg"></span></p>
<p style="text-align: center"><span style="color: #ff0000">ஜெனரல் மோட்டார்ஸ் </span></p>
<p class="content"><img alt="" align="left" width="200" height="115" src="http://cdnw.vikatan.com/motor/2014/02/mdrlod/images/p13l.jpg">ஃபோர்டு எக்கோஸ்போர்ட் காருக்குப் போட்டியாக, மற்றொரு அமெரிக்க கார் தயாரிப்பாளரான ஜெனரல் மோட்டார்ஸும் இந்தியாவுக்கு என ஸ்பெஷல் எஸ்யூவியைக் களம் இறக்குகிறது. 4 மீட்டருக்குள் தயாரிக்கப்படும் புதிய எஸ்யூவி காரான இதன் கான்செப்ட் டிசைனை, டெல்லி ஆட்டோ எக்ஸ்போவில் காட்சிக்கு வைக்கிறது ஜி.எம். 'காமா-2’ என்று அழைக்கப்படும் ஜெனரல் மோட்டார்ஸின் புதிய சின்ன கார் பிளாட்ஃபார்மில் இந்த காரும் தயாரிக்கப்பட இருக்கிறது. செவர்லே செயில் மற்றும் என்ஜாய் கார்களில் இடம்பிடித்துள்ள அதே 1.3 லிட்டர், 77bhp இன்ஜின்தான் இதிலும் பொருத்தப்படுகிறது.</p>
<p class="content">கான்செப்ட் கார் மட்டும் அல்லாமல், புதிய பீட் ஃபேஸ்லிஃப்ட் மாடலையும் டெல்லியில் அறிமுகப்படுத்துகிறது ஜி.எம். ஃப்ரங்க்ஃபர்ட் ஆட்டோ ஷோவில் காட்சிக்கு வைக்கப்பட்ட புதிய ஸ்பார்க்தான், இந்தியாவில் புதிய பீட்டாக விற்பனைக்கு வருகிறது. புதிய பம்ப்பர், புதிய கண்ணாடிகள், புதிய பின்பக்க விளக்குகளைத் தாண்டி, காருக்குள் பெரிய மாற்றங்கள் எதுவும் இல்லை. அதே 1 லிட்டர் டீசல் மற்றும் 1.2 லிட்டர் பெட்ரோல் இன்ஜின்தான்.</p>
<p style="text-align: center"><img alt="" align="middle" width="400" height="627" src="http://cdnw.vikatan.com/motor/2014/02/mdrlod/images/p13m.jpg"></p>
<p class="content">இந்த இரண்டு கார்களைத் தவிர, ட்ரெய்ல்ப்ளேசர் எனும் எஸ்யூவியையும் கார்வெட் ஸ்டிங்ரே மற்றும் செவர்லே கேமெரோ சூப்பர் கார்களையும் காட்சிக்கு வைக்கிறது ஜெனரல் மோட்டார்ஸ்!</p>
<hr>
<p style="text-align: center"><span style="color: #ff0000"><img alt="" align="middle" width="500" height="359" src="http://cdnw.vikatan.com/motor/2014/02/mdrlod/images/p13n.jpg"></span></p>
<p style="text-align: center"><span style="color: #ff0000">டாடா </span></p>
<p class="content"><img alt="" align="left" width="200" height="162" src="http://cdnw.vikatan.com/motor/2014/02/mdrlod/images/p13o.jpg">டாடாவுக்கு இது முக்கியமான ஆட்டோ எக்ஸ்போ. விற்பனையில் சரிவைச் சந்தித்துக்கொண்டே போகும் டாடா, இந்த ஆண்டு புத்தம் புதிய கார்களை விற்பனைக்குக் கொண்டு வந்தேயாக வேண்டிய கட்டாயம். விஸ்டா மற்றும் மான்ஸா கார்களுக்கு மாற்றாக வரும் புதிய கார்கள்தான், இந்த முறை டாடாவின் ஷோ ஸ்டாப்பர்ஸ்.</p>
<p class="content">'ப்ராஜெக்ட் ஃபால்கன்’ என தற்போது அழைக்கப்படும் இந்த இரண்டு கார்களிலும் ஃபியட்டின் 1.3 லிட்டர் மல்ட்டிஜெட் இன்ஜின் இருக்கும். <img alt="" align="right" width="250" height="211" src="http://cdnw.vikatan.com/motor/2014/02/mdrlod/images/p13p.jpg">இது தவிர, இந்த இரண்டு கார்களில், டாடாவின் புதிய 1.2 லிட்டர் டர்போ பெட்ரோல் இன்ஜின் பொருத்தப்பட இருக்கிறது. பெர்ஃபாமென்ஸுக்காக அல்லாமல், மைலேஜுக்காக இந்த காரை ட்யூன் செய்திருக்கிறது டாடா. இது, அதிகபட்சமாக 80 bhp சக்தியை வெளிப்படுத்தும். இன்ஜின் மட்டும் அல்லாமல், டாடாவின் ஆராய்ச்சி நிலையத்தில் நீண்ட காலம் டெஸ்ட்டிங்கில் இருந்த 'டிஏ65’ கியர் பாக்ஸையும் இதில் அறிமுகப்படுத்துகிறது டாடா.</p>
<p class="content">டாடாவின் புதிய இன்ஜின், இந்த இரண்டு கார்களில் மட்டும் அல்லாமல், ஆட்டோ எக்ஸ்போவில் காட்சிக்கு வைக்கப்படவிருக்கும் புதிய க்ராஸ் ஓவர் காரிலும் இடம் பிடித்திருக்கும். பெட்ரோல் இன்ஜினோடு டாடாவின் புதிய 1.5 லிட்டர் டீசல் இன்ஜினுடன் இந்த க்ராஸ்ஓவர் கார் விற்பனைக்கு வரவிருக்கிறது. தவிர, 6-ஸ்பீடு கியர்பாக்ஸுடன் கூடிய சஃபாரி ஸ்டார்ம் காரையும் அறிமுகப்படுத்துகிறது டாடா.</p>
<hr>
<p style="text-align: center"><span style="color: #ff0000"><img alt="" align="middle" width="600" height="312" src="http://cdnw.vikatan.com/motor/2014/02/mdrlod/images/p13q.jpg"></span></p>
<p style="text-align: center"><span style="color: #ff0000">மாருதி </span></p>
<p class="content"><img alt="" align="left" width="230" height="53" src="http://cdnw.vikatan.com/motor/2014/02/mdrlod/images/p13r.jpg">செலிரியோ மட்டும் அல்லாமல், ஐவி-4 எனும் புதிய எஸ்யூவி கான்செப்ட் காரைக் காட்சிக்கு வைக்கிறது மாருதி. ஏற்கெனவே, கடந்த 2012 டெல்லி ஆட்டோ எக்ஸ்போவில் காட்சிக்கு வைக்கப்பட்ட மாருதி எஸ்யூவி காரின் கான்செப்ட் ஃபேஸ்லிஃப்ட்தான் இது. 7 சீட்டர் எஸ்யூவியான இந்த கார், 2016-ம் ஆண்டுதான் விற்பனைக்கு வருகிறது.</p>
<p class="content">ஐவி-4 கான்செப்ட் மட்டுமல்லாமல் எஸ்எக்ஸ்4  ப்ளாட்ஃபார்மில் தயாரிக்கப்படவிருக்கும் கான்செப்ட் காரையும் காட்சிக்கு வைக்க இருக்கிறது மாருதி.</p>
<p style="text-align: center"><img alt="" align="middle" width="500" height="342" src="http://cdnw.vikatan.com/motor/2014/02/mdrlod/images/p13s.jpg"></p>
<p class="content">ஃபோக்ஸ்வாகன், மஹிந்திரா, ஸ்கோடா, டொயோட்டா, பிஎம்டபிள்யூ, ஆடி, பென்ஸ் என அனைத்து கார் நிறுவனங்களும் டெல்லி ஆட்டோ எக்ஸ்போவில் புதிய கார்களை அறிமுகப்படுத்தவிருக்கின்றன.</p>
<hr>
<p style="text-align: center"><span style="color: #ff0000"><img alt="" align="middle" width="550" height="410" src="http://cdnw.vikatan.com/motor/2014/02/mdrlod/images/p13t.jpg"></span></p>
<p style="text-align: center"><span style="color: #ff0000">ஹோண்டா</span></p>
<p class="content">125சிசி ஸ்கூட்டர், 125சிசி பைக் என இரண்டு புதிய மாடல்களை டெல்லியில் அறிமுகப்படுத்துகிறது ஹோண்டா. இவை இரண்டைத் தவிர, சிபிஆர் 300ஆர் அல்லது சிபிஆர்500ஆர் பைக்கையும் டெல்லியில் காட்சிக்கு வைக்கிறது ஹோண்டா.</p>
<hr>
<p style="text-align: center"><span style="color: #ff0000"><img alt="" align="middle" width="350" height="307" src="http://cdnw.vikatan.com/motor/2014/02/mdrlod/images/p13u.jpg"></span></p>
<p style="text-align: center"><span style="color: #ff0000">பஜாஜ்</span></p>
<p class="content">டெல்லி ஆட்டோ எக்ஸ்போவில் பல்ஸர் 375சிசி பைக்கை அறிமுகப்படுத்தவிருக்கிறது பஜாஜ். கேடிஎம் 390 ட்யூக்கில் இருக்கும் அதே இன்ஜின்தான் பல்ஸர் 375சிசி பைக்கிலும் இடம்பிடித்திருக்கும். ப்ரொஜெக்டர் ஹெட்லைட்டுடன் அறிமுகமாகிறது புதிய பல்ஸர். இது தவிர, அவென்ஜர் போன்ற புதிய க்ரூஸர் பைக்கையும் டெல்லி ஆட்டோ எக்ஸ்போவில் அறிமுகப்படுத்துகிறது பஜாஜ்.</p>
<hr>
<p style="text-align: center"><img alt="" align="middle" width="400" height="302" src="http://cdnw.vikatan.com/motor/2014/02/mdrlod/images/p13v.jpg"></p>
<p style="text-align: center"> <span style="color: #ff0000">ஹீரோ</span></p>
<p class="content">ஹீரோ மோட்டோ கார்ப் நிறுவனம் ஐந்து புதிய பைக்குகளை டெல்லி ஆட்டோ எக்ஸ்போவில் அறிமுகப்படுத்துகிறது. இதில், 250சிசி ஸ்போர்ட்ஸ் பைக்தான் புத்தம் புது வரவு. இது தவிர, இரண்டு புதிய ஸ்கூட்டர்களும் அறிமுகமாகின்றன. இதில் ஒன்று, ஹைபிரிட் ஸ்கூட்டர்.</p>
<hr>
<p style="text-align: center"><span style="color: #ff0000"><img alt="" align="middle" width="350" height="291" src="http://cdnw.vikatan.com/motor/2014/02/mdrlod/images/p13w.jpg"></span></p>
<p style="text-align: center"><span style="color: #ff0000">மஹிந்திரா</span></p>
<p class="content">நீண்ட காலமாக காத்திருப்புப் பட்டியலில் இருக்கும் மஹிந்திராவின் மோஜோ பைக், டெல்லியில் அறிமுகப்படுத்துகிறது. 300சிசி நேக்கட் ஸ்போர்ட்ஸ் பைக்கான மோஜோ, ஏப்ரல மாதவாக்கில் விற்பனைக்கு வரும். இது தவிர, புதிய 110சிசி ஸ்கூட்டரையும் அறிமுகப்படுத்துகிறது மஹிந்திரா.</p>
<hr>
<p style="text-align: center"><span style="color: #ff0000"><img alt="" align="middle" width="350" height="263" src="http://cdnw.vikatan.com/motor/2014/02/mdrlod/images/p13x.jpg"></span></p>
<p style="text-align: center"><span style="color: #ff0000">சுஸுகி</span></p>
<p class="content">இனஸ¨மா எனும் ஸ்போர்ட்ஸ் பைக்கை டெல்லி ஆட்டோ எக்ஸ்போவில் விற்பனைக்குக் கொண்டு வருகிறது சுஸுகி. 248சிசி திறன்கொண்ட இந்த பைக்கின் விலை 3 லட்சம் ரூபாய்.</p>
<hr>
<p style="text-align: center"><img alt="" align="middle" width="325" height="295" src="http://cdnw.vikatan.com/motor/2014/02/mdrlod/images/p13y.jpg"></p>
<p style="text-align: center"> <span style="color: #ff0000">பியாஜியோ</span></p>
<p class="content">பியாஜியோ வெஸ்பா 946 மாடலை டெல்லியில் அறிமுகப்படுத்துகிறது. மேலும், வெஸ்பா எஸ் மாடல் மற்றும் ஏப்ரில்லா ஆர்எஸ்வி-4, மோட்டோ குஸி பைக்குகளும் இங்கே காட்சிக்கு வைக்கப்பட இருக்கின்றன.</p>
<hr>
<p style="text-align: center"><span style="color: #ff0000"><img alt="" align="middle" width="350" height="303" src="http://cdnw.vikatan.com/motor/2014/02/mdrlod/images/p13z.jpg"></span></p>
<p style="text-align: center"><span style="color: #ff0000">யமஹா</span></p>
<p class="content">ரேஸ்கூட்டரின் வெற்றியைத் தொடர்ந்து, ஆட்டோ எக்ஸ்போவில் புதிய ஸ்கூட்டரை அறிமுகப்படுத்துகிறது யமஹா. பெர்ஃபாமென்ஸ் பைக்குகளுக்குப் பெயர்பெற்ற யமஹா ஆர்-25 எனும் கான்செப்ட் ஸ்போர்ட்ஸ் பைக்கைக் காட்சிக்கு வைக்கிறது. இந்த கான்செப்ட் பைக்தான், இந்த ஆண்டு இறுதியில் 250சிசி பைக்காக இந்தியாவில் விற்பனைக்கு வரவிருக்கிறது.</p>
<hr>
<p style="text-align: center"><span style="color: #ff0000"><img alt="" align="middle" width="350" height="301" src="http://cdnw.vikatan.com/motor/2014/02/mdrlod/images/p13za.jpg"></span></p>
<p style="text-align: center"><span style="color: #ff0000">டிவிஎஸ்</span></p>
<p class="content">பிஎம்டபிள்யூ கூட்டணியுடன் தயாராக இருக்கும் டிவிஎஸ் பைக்குகள், இந்த ஆட்டோ எக்ஸ்போவில் இடம் பிடிக்காது. ஆனால், அப்பாச்சி பைக்கின் லேட்டஸ்ட் மாடலைக் காட்சிக்கு வைக்கிறது டிவிஎஸ். இது தவிர, புதிய ஸ்கூட்டர் ஒன்றும் ஆட்டோ எக்ஸ்போவில் அறிமுகமாக இருக்கிறது.</p>
<hr>
<p class="content"><span style="color: #ff0000"><img alt="" align="right" width="220" height="57" src="http://cdnw.vikatan.com/motor/2014/02/mdrlod/images/p13zbbb.jpg">டெல்லி ஆட்டோ எக்ஸ்போவில் மோட்டார் விகடன்!</span></p>
<p class="content">டெல்லி ஆட்டோ எக்ஸ்போவில் மோட்டார் விகடன் ஸ்டாலும் உண்டு. மோட்டார் சைக்கிள் அரங்குகளுக்கு அருகில் ஹால் எண்: 2-ல் மோட்டார் விகடன் ஸ்டால் வரவேற்கிறது. வாசகர்களை ஆட்டோ எக்ஸ்போவில் மோட்டார் விகடன் அரங்கில் சந்திக்கக் காத்திருக்கிறோம்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இந்தியா பைக் வீக்! </div>
<div class="subtitle1">ர.ராஜா ராமமூர்த்தி</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><img alt="" align="middle" width="400" height="487" src="http://cdnw.vikatan.com/motor/2014/02/mdrlod/images/p53.jpg"></span></p>
<p class="content"><span style="color: #ff0000">கோ</span>வாவில் கோலாகலமாக நடந்து முடிந்திருக்கிறது 'இந்தியா பைக் வீக்-2014.’ ஜனவரி 17 மற்றும் 18 தேதிகளில் நடைபெற்ற இந்த பைக் திருவிழாவில் களைகட்டியது கோவா.</p>
<p class="content">பைக் திருவிழாவுக்கு வந்திருந்தவர்களுக்கு நிச்சயம் இது மறக்க முடியாத அனுபவம். காரணம், இங்கு வந்திருந்த செலிபிரிட்டிகள்தான். செலிபிரிட்டி என்றால், அமீர்கான், ஜான் ஆப்ரகாம் என்று நினைத்து விடாதீர்கள்.</p>
<p class="content">உண்மையான பைக் ஆர்வலர்கள் தங்களுடைய ரோல் மாடல்களாக நினைக்கும்... உலகையே பைக்கால் வலம்வரும் டெட் சைமன்ஸ், சாம் சில்டர்ஸ் மற்றும் நிக் சாண்டர்ஸ் போன்ற உண்மையான செலிபிரிட்டிகள்தான் வந்திருந்தார்கள். இதில் நம் ஊர் ஜே.கண்ணையனும் அடக்கம். மோட்டோ ஜீபி வீரர் ஸ்காட் ரெடிங் இங்கு வந்திருந்து ரைடிங் டிப்ஸ்களை வழங்கினார்.  </p>
<p class="content">ஹார்லி டேவிட்சன் நிறுவனம் தன்னுடைய மேட்-இன்-இந்தியா ஸ்ட்ரீட் 750 பைக்கை இங்கு அறிமுகப்படுத்தி, அனைவரையும் ஆச்சரியப்படுத்தியது. 2015 இந்தியா பைக் வீக்குக்கு டிக்கெட்டை புக் பண்ணிடலாமா?</p>
<p style="text-align: right"><span style="color: #0000ff"><img hspace="2" vspace="2" align="absMiddle" width="30" height="30" alt="" src="http://cdnw.vikatan.com/motor/2014/02/mdrlod/images/aaaaa(7).jpg">மணிகண்ட பிரபு </span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஷோ - ரூம் ரெய்டு - இந்த மாதம் NISSAN RENAULT</div>
<div class="subtitle1">அராத்து</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="500" height="373" src="http://cdnw.vikatan.com/motor/2014/02/mdrlod/images/p56.jpg"> </p>
<p class="content"><span style="color: #ff0000"><img alt="" align="left" width="82" height="89" src="http://cdnw.vikatan.com/motor/2014/02/mdrlod/images/p56d.jpg">'எஸ்</span>யூவி... ஆனா எஸ்யூவி இல்லை’ என வடிவேலு டயலாக் போல சொல்லிக்கொண்டே மார்க்கெட்டுக்குள் நுழைந்து, வடிவேலு ஜோக் போலவே ஹிட் அடித்த ரெனோ டஸ்ட்டர் ஷோ ரூம் செல்லலாம் என முடிவெடுத்தேன். வெவ்வேறு ரெனோ ஷோரூம் செல்வதைவிட, டஸ்ட்டரையே டெரானோ என்ற பெயரில் விற்கும் நிஸான் ஷோரூமும் சென்று பார்க்கலாம் என முடிவுசெய்து, முதலில் அண்ணா சாலையில் இருக்கும் அவென்யூ நிஸான் ஷோரூம் சென்றேன்.</p>
<p class="content">அண்ணா சாலையில், அனைவரின் கண்களிலும் படும்படி நல்ல வியூவில் அமைந்துள்ளது நிஸான் ஷோரூம். கார் பார்க்கிங்குக்கு ஷோரூம் முன்பாகவே இடம் ஒதுக்கியிருக்கிறார்கள். அது, வாடிக்கையாளர்களுக்கு வசதியாகவே இருந்தாலும் ஷோரூம் லுக்கை மறைக்கிறது.</p>
<p class="content">உள்ளே நுழைந்ததும் ஆச்சரியப்படும் விதமாக, ஒரு பெண்மணி வந்து என்னை வரவேற்றார். அவரிடம் நிஸான் டெரானோ பார்க்க வந்திருப்பதாகக் கூறியதும், முதல்கட்ட விசாரணையை முடித்துகொண்டு, 'வெயிட் பண்ணுங்க’ என்று என்னை அமரவைத்தார்.</p>
<p class="content">சிறிது நேரத்தில் விற்பனைப் பிரதிநிதி வந்து தன்னை அறிமுகப்படுத்திக்கொண்டார். அவரிடமும் டெரானோ வாங்க வந்திருப்பதாகச் சொன்னதும், ''வாங்க, முதலில் வண்டியைப் பார்க்கலாம்'' என்று கார் அருகே அழைத்துச் சென்றார். வழக்கம்போல பவர் விண்டோ, பவர் ஸ்டீயரிங் என விளக்கிவிட்டு, என்னென்ன வேரியன்ட் இருக்கிறது என விளக்கினார்.</p>
<p style="text-align: center"><img align="middle" width="600" height="216" alt="" src="http://cdnw.vikatan.com/motor/2014/02/mdrlod/images/p56a(2).jpg"></p>
<p class="content">டெரானோவுக்கும் டஸ்ட்டருக்கும் என்ன வித்தியாசம் என்று கேட்டதற்கு, ''இன்ஜின் எல்லாம் ஒன்றுதான். வெளித்தோற்றத்தில் மட்டும் மாறுதல் செய்திருக்கிறோம். விலை 20 ஆயிரம் ரூபாய் கூடுதலாக இருக்கும்!'' என்றார்.</p>
<p class="content">ஃபைனான்ஸ் ஆப்ஷனுக்காக ஒருவரை அழைத்துவந்தார். அவர் ஃபைனான்ஸ் விபரங்களை விளக்கிக் கூறினார். ''டெஸ்ட் டிரைவ் செய்றீங்களா?'' எனக் கேட்டது ஆச்சரியமாக இருந்தது. ஏனென்றால், இந்த செக்மென்ட்டில் யாரும் என்னை இதுவரை டெஸ்ட் டிரைவ் செய்கிறீர்களா எனக் கேட்டது இல்லை. ''இல்லைங்க, ஞாயிற்றுக்கிழமை குடும்பத்தினருடன் வந்து டெஸ்ட் டிரைவ் பண்றேன்'' எனச் சொல்லிவிட்டேன்.</p>
<p class="content">ஷோரூம் உள்ளே டீசன்ட்டாக இருக்கிறது. அட்டகாசமாக, பிரம்மாண்டமாக என்றெல்லாம் சொல்ல இயலவில்லை. உள்ளே நான் சென்றிருந்தபோது, வாடிக்கையாளர் கூட்டம் அதிகம் இல்லை. வாடிக்கையாளர்கள் உட்காருவதற்கு சில நாற்காலிகள் போட்டிருக்கின்றனர். இது போதாது. இன்னும் கொஞ்சம் பிரைவஸியான இடம் இருந்தால் நன்றாக இருக்கும். மொத்தத்தில் ஆற அமரப் பேசி, யோசித்து முடிவு செய்வதற்கு உகந்த சூழ்நிலை இல்லை. போனோமா வந்தோமா என்று இருக்கும் நிலையில்தான் ஷோரூம் உள்ளது.</p>
<p style="text-align: center"><img alt="" align="middle" width="471" height="337" src="http://cdnw.vikatan.com/motor/2014/02/mdrlod/images/p56b.jpg"></p>
<p class="content">மிக மிக அடிப்படையான தகவல்களைத்தான் விற்பனையாளர் தருகிறார். வாடிக்கையாளரைக் கவரும் வகையில் சொல்வதற்கு அவருக்கு எந்த டெக்னிக்கல் தகவலும் தெரியவில்லை. அதற்காக அவர் முயற்சிக்கவும் இல்லை. கேட்ட கேள்விகளுக்குப் பதில் சொல்கிறார். ஒரு கிஸான் தொழில் செய்வதுபோல, எந்த ஆர்ப்பாட்டமும் இல்லாமல் தொழில் செய்ய முயற்சிக்கிறது போல நிஸான்.</p>
<p class="content">அண்ணா சாலையில் இருக்கும் ரெனோ ஷோரூமுக்குச் சென்றேன். மெட்ரோ ரயில் வேலை நடந்துகொண்டிருப்பதால், ஷோரூமைக் கண்டுபிடிப்பது சிரமம். இதற்கு முன்பு பைக் ஷோரூமாக இருந்த இடத்தை, அப்படியே கார் ஷோரூமாக மாற்றியிருக்கிறார்கள். என்ன மாற்றம் என்றால், பைக்கையெல்லாம் எடுத்துவிட்டு கார்களைக் கொண்டுவந்து நிறுத்தியிருக்கின்றனர். பார்க்கிங் வசதி இல்லை. அதை மெட்ரோ ரயில் வேலை நடந்துகொண்டிருப்பதால், எதிர்பார்க்கவும் முடியாது. ஷோரூம் சிம்பிளாக உள்ளது. நான்கு கார்களை நிறுத்திவைத்திருக்கின்றனர்.</p>
<p style="text-align: center"><img alt="" align="middle" width="600" height="334" src="http://cdnw.vikatan.com/motor/2014/02/mdrlod/images/p56c.jpg"></p>
<p class="content">ஷோரூம் உள்ளே நுழைந்ததும் விற்பனையாளர் உடனே வந்து எதிர்கொண்டார். டஸ்ட்டர் வாங்க வந்திருப்பதாகச் சொன்னதும், ஏதும் பேசாமல் என்னை டஸ்ட்டர் அருகே அழைத்துச் சென்றார். 'பாத்துக்கோங்க’ என்று சொல்வது போன்ற உடல் மொழியில், ஒதுங்கி நின்றுகொண்டார். உள்ளே ஏறி அமர்ந்து பார்த்தேன். கீழே இறங்கி சில கேள்விகள் கேட்டேன். கேட்டதற்குப் பதில் அளித்தார்.</p>
<p class="content">பின்பு, ''வாங்க டெஸ்ட் டிரைவ் செய்யலாம்'' என்றார். ''இல்லீங்க, இன்னொரு நாள் வர்றேன்'' என்றேன். ''இல்லை சார், இங்க வந்தாலே கண்டிப்பா டெஸ்ட் டிரைவ் செஞ்சே ஆகணும், இல்லைன்னா எனக்குப் பிரச்னை'' என்று சொல்லிவிட்டு, அங்கே ஒட்டப்பட்டிருந்த அறிவிப்பைக் காட்டினார். 'உங்களை இங்கே யாரும் டெஸ்ட் டிரைவ் செய்யச் சொல்லவில்லை என்றால், பரிசுகளை வாங்கிச் செல்லலாம்’ என்று எழுதப்பட்டிருந்தது. இந்த ஒரு விஷயம் மட்டும் ஆச்சரியமாக இருந்தது. இந்த செக்மென்ட்டில், வேறு எந்த நிறுவனமும் இதைக் கடைப்பிடிப்பது இல்லை. 'டெஸ்ட் டிரைவ் போறீங்களா?’ என்றுகூடக் கேட்பது இல்லை. இந்த விஷயத்தில், ரெனோவைப் பாராட்டலாம். டெஸ்ட் டிரைவ் சென்றேன். டெஸ்ட் டிரைவ் செல்லும்போது பேசிக்கொண்டே வந்தார் விற்பனையாளர்.</p>
<p class="content">''வேற எதாவது மாடல் பார்க்கிறீங்களா?''</p>
<p class="content">''டெரானோ பார்க்கிறேங்க!''</p>
<p class="content">''இதே மாடல்தான் சார் அது. அதை ஏன் அதிகக் காசு கொடுத்து வாங்கணும்? வேஸ்ட்!''</p>
<p class="content">''அதுசரிதான். நீங்க தானே 'டை-அப்’ போட்டு வெச்சிருக்கீங்க?'' என்றதும், அமைதியாக இருந்தார். பின் சுதாரித்துக்கொண்டு ஒரு கதை சொல்ல ஆரம்பித்தார். அந்தக் கதையை அப்படியே தருகிறேன்.</p>
<p class="content">''ரெனோ நிறுவன உரிமையாளர் இளகிய மனம் படைத்தவர் மற்றும் சவால்களை விரும்புகிறவர். நிஸான் உரிமையாளரும் ரெனோ உரிமையாளரும் நண்பர்கள். நிஸான் கம்பெனி நஷ்டத்தில் ஓடி, மூட வேண்டிய சூழ்நிலைக்குத் தள்ளப்படுகிறது. யாராலும் இந்த கம்பெனியை இனி தூக்கி நிறுத்த முடியாது என கை விரித்துவிட்டனர். அப்போதுதான் ரெனோ உரிமையாளர், 'நான் இதைத் தூக்கி நிறுத்துகிறேன்’ என சபதம் எடுத்துக் கொண்டார். இப்போது, ரெனோவால் நிஸான் பெரிய அளவில் வளர்ந்துவிட்டது. திடீரென எப்படி சார் ஃப்ரெண்ட்ஷிப் கட் பண்ண முடியும். அதனால்தான் இந்தியாவிலும் இருவர்கள் இருவரும் இணைந்தே கார் தயாரிக்கிறார்கள்'' என்று ஒரு விக்ரமன் படமே ஓட்டினார். 'ரெனோ - நிஸான் கூட்டணி எப்படி உருவானது? அவர்கள் இருவருக்கும் உள்ள ஒப்பந்தம் என்ன? இருவரும் ஒரே கார்களையே ஏன் வேறு வேறு பெயர்களில் தயாரிக்கிறார்கள்?’ என்கிற உண்மையான தகவல்கள் எதுவும் அவருக்கு உண்மையாகத் தெரியவில்லை என்பதோடு, ரெனோ நிறுவனமும் விற்பனைப் பிரதிநிதிகளுக்குப் பயிற்சி கொடுக்காமல், இப்படி கற்பனைக் கதைகள் சொல்லும் அளவுக்கு வைத்திருப்பது நினைத்து ஆச்சரியமாக இருந்தது.  </p>
<p class="content">டெஸ்ட் டிரைவ் முடிந்து மீண்டும் ஷோரூம் வந்தோம். வாடிக்கையாளருக்கான இட வசதியெல்லாம் மிக மிக அடிப்படையான அளவில் உள்ளது. இங்கேயும் ஃபைனான்ஸ் ஆப்ஷனை ஒருவர் விளக்கினார். இந்த விற்பனையாளர் வாங்கவைப்பதற்குக் கடுமையாக முயன்றார். ''இப்போதே புக் செய்தால்தான், பிப்ரவரியில் டெலிவரி கிடைக்கும். இல்லை என்றால், ஏப்ரல் மாதம்தான். 50,000 ரூபாய் கொடுத்து புக் பண்ணிடுங்க. வேண்டாம்னா காசை மொத்தமாகவே திருப்பிக் கொடுத்திடுவோம்’ என்று எப்படியாவது வாங்கவைத்துவிட வேண்டும் என்று மெனக்கெட்டவர், டஸ்ட்டரின் பலம் என்ன? டெரானோவுக்கும் இதற்கும் என்ன வித்தியாசம்? எக்கோஸ்போர்ட் காரை வாங்குவதைவிட இதை எதனால் வாங்க வேண்டும்? என்கிற எந்த டெக்னிக்கல் விஷயங்களுக்கும் பதில் செல்ல விரும்பாமல், மொட்டையாக கன்வின்ஸ் செய்வதிலேயே குறியாக இருந்தார். டஸ்டரைப் பற்றி எவ்வளவோ சொல்லலாம். ஆனால், அதற்கெல்லாம் அவருக்கு நேரம் இல்லை.</p>
<p class="content">மொத்தத்தில், நிஸான் ஷோரூமுக்கும், ரெனோ ஷோரூமுக்கும் அணுகுமுறையில் பெரிய அளவில் வித்தியாசம் இல்லை. காரின் பெருமைகளும் கம்பெனியின் பெருமைகளையும் பற்றித் தெரியாதவர்கள், எப்படி காரை விற்க முடியும்?</p>
<p style="text-align: right"><span style="color: #0000ff">  <img hspace="2" alt="" vspace="2" align="absMiddle" width="30" height="30" src="http://cdnw.vikatan.com/motor/2014/02/mdrlod/images/aaaaa(9).jpg">ஜெ.வேங்கடராஜ்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ரீடர்ஸ் ஆட்டோ ஃபோகஸ்!</div>
<div class="subtitle1">ரெடி... ஸ்டார்ட்... க்ளிக்!</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="650" height="738" src="http://cdnw.vikatan.com/motor/2014/02/mdrlod/images/p60.jpg"></p>
<p style="text-align: center"><img alt="" align="middle" width="650" height="836" src="http://cdnw.vikatan.com/motor/2014/02/mdrlod/images/p60a.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">காரை அலங்கரிக்க... அழகுபடுத்த...</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><img alt="" align="middle" width="500" height="635" src="http://cdnw.vikatan.com/motor/2014/02/mdrlod/images/P133.jpg"></span></p>
<p class="content"><span style="color: #ff0000">வீ</span>டு வாங்கியதுமே, வீட்டை எப்படி எல்லாம் அழகுபடுத்தலாம் என ஆசைப்படுவதைப் போலத்தான், கார் வாங்கியதும் அதை அழகுபடுத்திப் பார்க்க ஆசை பிறக்கும். 'என் பக்கத்து வீட்டுக்காரரின் ஸ்விஃப்ட் போல இருக்கக் கூடாது’ என ஸ்விஃப்ட்டையே ஹோண்டா சிட்டியைப் போலவும், வெர்னாவை பிஎம்டபிள்யூ போலவும் அலங்கரிப்பவர்களும் உண்டு. அது, பிஎம்டபிள்யூ காராக இருந்தாலும் தனக்குப் பிடித்த வகையில் காரை கஸ்டமைஸ் செய்பவர்களும் உண்டு. காரின் வெளிப்பக்கத்தை மாற்றுவது முதல் பெர்ஃபாமென்ஸைக் கூட்டுவது வரை... ஒரு காரில் என்னவெல்லாம் செய்யலாம்?</p>
<p style="text-align: center"><span style="color: #ff0000"> வெளியே/EXTERIOR</span></p>
<p class="content"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg"><span style="color: #800000">01 /பெயின்ட் அடிக்கலாம் வாங்க!</span></p>
<p class="content">மற்ற கார்களில் இருந்து உங்கள் கார் வித்தியாசமாகத் தெரிய, காரின் வண்ணத்தை மாற்றுவதே சிறந்த ஐடியா. முன்பெல்லாம் தனியாக பெயின்ட் அடித்தால், அது விரைவில் வண்ணம் மங்கி, காரையே பழசாகக் காட்டிவிடும். இப்போது ஒரிஜினல் கார் தயாரிப்பாளர்களின் பெயின்ட் ஷாப்புகளைப்போல, தனியார் பெயின்ட் ஷாப்புகளும் வந்துவிட்டன. 1 லட்சம் ரூபாய் வரை செலவழித்தால் போதும்; காரின் வண்ணத்தை மாற்றிவிடலாம். ஆனால், காரின் வண்ணத்தை மாற்றும்போது, அதை ஆர்.சி.புக்கில் பதிவு செய்ய வேண்டும் என்பதை மறக்க வேண்டாம்.</p>
<p style="text-align: center"><img alt="" align="middle" width="400" height="344" src="http://cdnw.vikatan.com/motor/2014/02/mdrlod/images/P133A.jpg"></p>
<p class="content">காரின் வண்ணத்தை மாற்றாமல், வினைல் ஸ்டிக்கர் மூலமும் காரின் நிறத்தை மாற்றலாம். ஆனால், இதில் என்ன பிரச்னை என்றால், சின்ன விபத்து, சிராய்ப்பு என்றால்கூட இந்த ஸ்டிக்கர் கிழிந்து பழைய வண்ணம் பல்லிளிக்கும். நீங்கள் மீண்டும் ஸ்டிக்கர் ஒட்ட வேண்டும். இந்த வினைல் ஸ்டிக்கருக்கு 70,000 முதல் 2 லட்சம் ரூபாய் வரை செலவாகும்.</p>
<p class="content"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg"><span style="color: #800000">02 / பாடி கிட் வேண்டுமா?</span></p>
<p class="content">சின்னச் சின்ன எக்ஸ்ட்ரா ஆக்சஸரீஸ் மூலம் காரின் தோற்றத்தை மாற்ற விரும்பினால், அதற்கு ஆப்ஷன்கள் ஏராளம். பாடி கிட் அதாவது பம்ப்பர், ஃபெண்டர், ஸ்கர்ட்ஸ் மற்றும் ஸ்பாய்லர் ஆகியவற்றைப் பொருத்துவதன் மூலம் காரின் வெளித்தோற்றத்தை ஸ்போர்ட்டியாக மாற்றலாம். இதற்கு குறைந்த அளவில்தான் செலவாகும். ஸ்பாய்லர்கள் 1,000 ரூபாய் முதல் 6,000 ரூபாய் வரை விற்பனையாகின்றன. பம்ப்பர் மாற்ற 3,000 ரூபாய் முதல் 10,000 ரூபாய் வரை செலவாகும். அதேபோல், ஃபென்டர் மற்றும் ஸ்கர்ட்ஸ் 1,000 ரூபாய் முதல் விற்பனைக்குக் கிடைக்கின்றன. இதுபோன்ற பாடி கிட்ஸ் பொருத்தும்போது, இதனால் காரின் எடை கூடும் என்பதை மறந்துவிடாதீர்கள். குறைந்த அளவுதான் என்றாலும், மைலேஜ் மற்றும் பெர்ஃபாமென்ஸில் சின்ன மாற்றங்கள் இருக்கும். அதேபோல், சைடு ஸ்கர்ட்ஸ் பொருத்தும்போது, கிரவுண்ட் கிளியரன்ஸைக் குறைத்துவிடும். இதனால், மேடு பள்ளங்களில் பயணிக்கும்போது கூடுதல் கவனம் செலுத்த வேண்டியிருக்கும்.</p>
<p style="text-align: center"><img alt="" align="middle" width="500" height="323" src="http://cdnw.vikatan.com/motor/2014/02/mdrlod/images/P133b.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">03 /டெஃப்லான் கோட்டிங் தேவையா? </span></p>
<p class="content">காரின் மேல் படியும் தூசு - மண் போன்றவற்றால், காரின் நிறம் நாளடைவில் மங்கலாகும். அதைத் தடுக்க பெயின்ட் மீது ஒரு லேமினேட் கவர் போல இருப்பதுதான் டெஃப்லான் கோட்டிங். இது வேக்ஸோ, பாலிஷோ அல்ல. இது பெயின்ட்டுக்கு மேல் ஒரு கவர் போல இருக்கும். காரின் நிறம் மங்காமல் பாதுகாத்துக்கொள்ளும்.</p>
<p class="content">PTFE (Polytetrafluroethylene) கலவையான இந்த டெஃப்லானை கார் பெயின்ட்டின் மீது பூசும்போது, கார் மீது அழுக்குப் படியாமல் பார்த்துக்கொள்ளும். இது வழுக்கும் தன்மையுடையது. அதனால், அழுக்கு ஒட்டாது. இதன் வேதியியல் கலவை, காரின் நிறத்தை மங்கலாக்கச் செய்யும் புற ஊதாக் கதிர்களை (Ultra Violet Rays) கார் மீது படாமல் தடுக்கும். மேலும், துருப்பிடிக்காமலும் பார்த்துக்கொள்ளும். டெஃப்லான் கோட்டிங் செய்ய 2,000 ரூபாயில் இருந்து 4,000 ரூபாய் வரை செலவாகும்.</p>
<p style="text-align: center"><img alt="" align="middle" width="550" height="401" src="http://cdnw.vikatan.com/motor/2014/02/mdrlod/images/p133c.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">04 /பவர்ஃபுல் ஹெட்லைட்ஸ் </span></p>
<p class="content">வெளித்தோற்றத்தைப் பொறுத்தவரை இப்போதைய டிரெண்ட், ஹெட்லைட்டுகளை மாற்றுவதுதான். HID எனச் சொல்லப்படும் 'ஹை இன்டென்சிட்டி டிஸ்சார்ஜ்’ ஹெட்லைட்டும், ப்ரொஜெக்ட்டர் ஹெட்லைட்டும்தான் இப்போது அதிக அளவில் விற்பனையாகின்றன. ஹெட்லைட் மாற்ற, குறைந்தபட்சம் 10,000 ரூபாய் செலவாகும். அதேபோல், ஹெட்லைட்டில் 'டே டைம் ரன்னிங்’ லைட்ஸ் இப்போது செம பாப்புலர். இதைப் பொருத்த பிராண்டைப் பொறுத்து 2,000 ரூபாய் முதல் 20,000 ரூபாய் வரை செலவாகும். இது தவிர, நியான் லைட்ஸ் இப்போது செம ஸ்டைலாக கார் கதவுகளுக்கு அடியில் பொருத்தப்படுகின்றன. கார் கதவைத் திறக்கும்போது, கார் பிராண்டின் லோகோ தரையில் அழகாகத் தெரியும். இதற்கு 2,000 ரூபாய் முதல் 15,000 ரூபாய் வரை செலவாகும். இந்த ஒட்டுமொத்த விஷயங்களும் ஒரு பேக்கேஜாகவே கிடைக்கிறது. இதற்கு 30,000 ரூபாய் முதல் 50,000 ரூபாய் வரை செலவாகும்.</p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">05 /அலாய் வீல்கள் </span></p>
<p class="content">அலாய் வீல்கள் காருக்கு அழகான தோற்றத்தைத் தருவதுடன், கையாளுமையிலும் முன்னேற்றத்தை அளிக்கக்கூடியது. சீனத் தயாரிப்பு அலாய் வீல்களின் விலை 8,000 ரூபாய் முதல் 15,000 ரூபாய் வரை. இவை பார்ப்பதற்கு ஸ்டைலாக இருந்தாலும், அதிக நாள் நீடிப்பது இல்லை. பிபிஎஸ் அலாய் வீல்கள் போன்று ஐரோப்பியத் தயாரிப்புகள் கிடைக்கின்றன. நீண்ட நாட்கள் உழைக்கக்கூடிய தரமான அலாய் வீல்கள். ஆனால், இவற்றின் விலை அதிகம். ஐந்து வீல்களின் விலை 25,000 ரூபாயில் இருந்து 2 லட்சம் ரூபாய் வரை நீள்கிறது.</p>
<p style="text-align: center"><img alt="" align="middle" width="320" height="315" src="http://cdnw.vikatan.com/motor/2014/02/mdrlod/images/p133d.jpg"></p>
<p class="content">அலாய் வீல் பொருத்தும்போது, அது உங்கள் டயரின் அளவுக்குச் சரியாக ஃபிட் ஆகக்கூடியதாக இருக்க வேண்டும். தவறான அளவில் அலாய் வீல்களைப் பொருத்தும்போது, அதிர்வுகள் அதிகமாகும். மேலும், சஸ்பென்ஷனிலும் பிரச்னைகள் வரும். அலாய் வீல் பொருத்த அவ்வளவு பட்ஜெட் இல்லை என்பவர்கள், வீல் கேப் வாங்கிப் பொருத்தலாம். இதில் பெரிதாக டிசைன்களை எதிர்பார்க்க முடியாது. தரமான வீல் கேப் ஐந்து வீல்களுக்கும் சேர்த்து 400 ரூபாய் முதல் 900 ரூபாய் வரை கிடைக்கிறது.</p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">06 /டயர் பிரஷர் மானிட்டர் </span></p>
<p class="content">பெட்ரோல் குறைவாக இருந்தால் எச்சரிக்கை செய்யும் டிஜிட்டல் டிஸ்ப்ளே, ஆயில் குறைவு, இன்ஜின் கோளாறு என எல்லாவற்றையும் டிஜிட்டல் திரையில் வெளிச்சமிட்டுக் காட்டி எச்சரிக்கை செய்யும் தொழில்நுட்பம், கிட்டத்தட்ட எல்லா கார்களிலும் வந்துவிட்டது. ஆனால், எவ்வளவு விலை உயர்ந்த கார் வாங்கினாலும் டயரில் சரியான அளவு காற்று இருக்கிறதா என செக் செய்து சொல்லும் தொழில்நுட்பம் காருடன் வருவது இல்லை.</p>
<p style="text-align: center"><img alt="" align="middle" width="320" height="219" src="http://cdnw.vikatan.com/motor/2014/02/mdrlod/images/p133e.jpg"></p>
<p class="content">நெடுஞ்சாலையில் நடக்கும் 50 சதவிகித விபத்துகளுக்குக் காரணம், டயர் வெடிப்பு. டயர்களில் சரியான காற்று இல்லை என்றால், டயர் வெடிக்கும் ஆபத்து இருப்பதோடு, மைலேஜும் குறையும். இப்போது மார்க்கெட்டில் ஆன்போர்டு டயர் பிரஷர் மானிட்டர் விற்பனைக்குக் கிடைக்கின்றன. 'டயர்ப்ரோப்’ எனும் நிறுவனம் இந்தியாவில் அதிக அளவில் இந்த டயர் பிரஷர் மானிட்டர்களை விற்பனை செய்துவருகிறது. நான்கு சென்ஸார் மற்றும் டேஷ்போர்டு டிஸ்ப்ளே யூனிட்டுடன் விற்பனை செய்யப்படும் இந்த கிட் வாங்கிப் பொருத்திவிட்டால், நான்கு டயர்களிலும் காற்று எவ்வளவு இருக்கிறது என்பதை, கார் ஓட்டும்போது டிஜிட்டல் டிஸ்ப்ளேவில் தொடர்ந்து காட்டிக்கொண்டே இருக்கும். ஒரு டயரில் தொடர்ந்து காற்றழுத்தம் குறைந்துகொண்டே வந்தால், ஒலி எழுப்பி எச்சரிக்கை செய்யும். டயர் பிரஷர் மானிட்டரைப் பொருத்து 8,000 ரூபாய் முதல் 10,000 ரூபாய் வரை செலவாகும். காசைப் பார்க்காமல் நெடுஞ்சாலையில் பயணம் செய்பவர்கள், இந்த மானிட்டரை வாங்கிப் பொருத்துவது நல்லது.</p>
<p class="content">ஆனால், டயர் ரொட்டேஷன் செய்யும்போது ஒவ்வொருமுறையும் இந்த சென்ஸாரை அகற்றி மீண்டும் பொருத்த வேண்டியிருக்கும் என்பது இதன் குறை.</p>
<p style="text-align: center"><img alt="" align="middle" width="550" height="294" src="http://cdnw.vikatan.com/motor/2014/02/mdrlod/images/p133f.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">07 /ரிவர்ஸ் பார்க்கிங் </span></p>
<p class="content">காரில் இண்டிகேட்டர் இருப்பதுபோல, பார்க்கிங் சென்ஸார்கள் இருப்பது நிச்சயம் அவசியம். இப்போதெல்லாம் எவ்வளவு பெரிய அபார்ட்மென்ட் வாங்கினாலும் பார்க்கிங் இடம் மிகவும் குறைவுதான். உங்களுக்கென குறிக்கப்பட்ட இடத்தில் காரை இடிபடாமல் நிறுத்துவது மிகச் சவாலான விஷயம். பார்க்கிங் சென்ஸார்கள் இருந்தால் பிரச்னை இல்லை. தரமான ரிவர்ஸ் பார்க்கிங் சென்ஸார்கள் 2,000 ரூபாய் முதல் கிடைக்கின்றன. நான்கு சென்ஸார்களை பின்பக்க பம்ப்பரில் பொருத்திவிட்டால் போதும். பார்க்கிங் சென்ஸாருடனே கொடுக்கப்படும் உள்பக்க ரியர் வியூ கண்ணாடியில் இன்னும் எவ்வளவு மீட்டர் தூரம் இருக்கிறது என்ற தகவல் வருவதோடு, பீப் சத்தமும் ஒலிக்கும். பீப் சத்தம் அதிகரிக்க அதிகரிக்கப் பின் பக்கம் ஏதோ பொருள் அருகில் இருக்கிறது என்று அர்த்தம்.</p>
<p style="text-align: left">ஒலி மட்டும் போதாது, ஒளியும் வேண்டும் என்பவர்கள், ரிவர்ஸ் கேமரா வாங்கிப் பொருத்தலாம். இப்போது பென்ஸ் காரில் இருக்கும் நைட் விஷன் கேமரா போன்றே வெளிமார்க்கெட்டில் கிடைக்கின்றன. 12,000 ரூபாயில் இருந்து தரமான ரிவர்ஸ் கேமரா வாங்கிப் பொருத்தலாம்.</p>
<p style="text-align: center"><img alt="" align="middle" width="400" height="294" src="http://cdnw.vikatan.com/motor/2014/02/mdrlod/images/p133g.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">08 /கார் லாக் </span></p>
<p class="content">ஊருக்குக் கிளம்பும்போது, வீட்டில் இருக்கும் நகைகளை காரில் கொண்டுசெல்லும் பழக்கம் பலருக்கு உண்டு. கார் திருடுபோனால், அதோ கதிதான். மேலும், இப்போது எல்லா கார்களுமே சாலையில் பார்க்கிங் செய்யப்படுவதால், கார் செக்யூரிட்டி சிஸ்டம் மிக அவசியம். சென்ட்ரல் லாக், அலாரம் லாக்குக்கு அடுத்தபடியாக, இப்போது 'மைக்ரோ விபீபீ’(Micro VBB) எனும் புதிய செக்யூரிட்டி சிஸ்டம் விற்பனைக்குக் கிடைக்கிறது. இந்த செக்யூரிட்டி சிஸ்டம்,  காரின் கதவு அல்லது காரின் எந்த பாகத்தையாவது யாராவது திறக்க முற்பட்டால், உடனடியாக காரின் உரிமையாளரின் செல்போனுக்கு கால் மற்றும் எஸ்எம்எஸ் மூலம் தகவல் வரும். இதன் விலை 15,000 ரூபாயில் இருந்து ஆரம்பம்.</p>
<p style="text-align: center"><img alt="" align="middle" width="450" height="276" src="http://cdnw.vikatan.com/motor/2014/02/mdrlod/images/p133h.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">09 /ஃப்ளிப் கீ</span></p>
<p class="content">ரிமோட் லாக் இருந்தாலும், ஸ்டைலான ஃப்ளிப் கீ-தான் இப்போதைய ஃபேஷன். பட்டனை அழுத்தினால் சாவி வெளியே வரும் இந்த ஃப்ளிப் கீ-ஐ, எந்த கார் சாவியுடன் வேண்டுமானாலும் இணைத்துக்கொள்ளலாம். தரமான ஃப்ளிப் கீ விலை 5,000 ரூபாயில் இருந்து ஆரம்பம்!</p>
<hr>
<p style="text-align: center"><span style="color: #ff0000"><img alt="" align="middle" width="500" height="349" src="http://cdnw.vikatan.com/motor/2014/02/mdrlod/images/p133i.jpg"></span></p>
<p style="text-align: center"><span style="color: #ff0000"> உள்ளே/INTERIOR </span></p>
<p class="content"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg"><span style="color: #800000">01 /சீட் கவர்</span></p>
<p class="content">காரின் உள்ளே ஸ்டைலைவிட நம் வசதிக்கேற்ப ஆக்சஸரீஸ்களைச் சேர்ப்பதுதான் புத்திசாலித்தனம். காரின் ஒரிஜினல் சீட்கள் அழுக்காகாமல் தவிர்க்க, தரமான சீட் கவர்களை வாங்கிப் பொருத்தலாம். விலை குறைவான காட்டன் மற்றும் வெல்வெட் போன்று தோற்றமளிக்கும் சீட் கவர்கள் மார்க்கெட்டில் ஏராளமாக உள்ளன. இதில், காட்டன் சீட் கவர்கள் 1,000 - 2,000 ரூபாய் வரையும், வெல்வெட் கவர்கள் 2,000 முதல் 3,000 ரூபாய் வரையும் கிடைக்கின்றன.</p>
<p class="content">காருக்குக் கம்பீரத்தைக் கொடுப்பது, லெதர் சீட்கள்தான். இந்த லெதர் சீட் கவர்களில் பல வகைகள் உண்டு. 'நாப்பா’ லெதர்தான் விலை உயர்ந்தது.  இதன் மேற்புறம் இயற்கையான தோல் போன்று காணப்படும். இருக்கையில் உட்காரும்போது மிகவும் சொகுசான அனுபவத்தைக் கொடுக்கும். சின்ன ஹேட்ச்பேக் காரில் இந்த சீட் கவரைப் பொருத்த 40,000 ரூபாய் வரை செலவாகும். எஸ்யூவி கார்கள் என்றால், 75,000 ரூபாய் வரை ஆகும். தோலுக்கு உறிஞ்சும் தன்மை உண்டு என்பதால், சுற்றுப்புறத்தின் வெப்ப அளவைப் பொறுத்து, லெதர் சூடாவதும் சில்லென்று இருப்பதும் மாறுபடும். அதனால், வெயில் காலத்தில் கார் கொஞ்சம் வெயிலில் நின்றாலும் லெதர் இருக்கைகள் அதிக வெப்பத்தைக் கக்கும். மேலும், லெதர் இருக்கைகளைத் சலவை செய்து மீண்டும் பயன்படுத்த முடியாது.</p>
<p style="text-align: center"><img alt="" align="middle" width="550" height="309" src="http://cdnw.vikatan.com/motor/2014/02/mdrlod/images/p133j.jpg"></p>
<p class="content">கார் லெதர் சீட் கவர்களைத் தைத்துத் தர, பிரபலமான கடைகள் இருக்கின்றன. இங்கே, உங்கள் காரின் சீட்டுக்குக் கச்சிதமாகப் பொருந்தும் சீட் கவர்களைத் தைத்துக்கொள்ளலாம். இருக்கைகள் மட்டும் அல்லாமல் டோர் பேட், ஆர்ம் ரெஸ்ட் மற்றும் ஸ்டீயரிங் வீலுக்கும் இந்த லெதர் கவரைப் பொருத்த முடியும். ஆனால், இதற்கு நீங்கள் கூடுதல் பணம் செலவழிக்க வேண்டியிருக்கும்.</p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">02 /டேஷ்போர்டு பெயின்ட்டிங்</span></p>
<p class="content">காருக்கு வெளியே வண்ணத்தை மாற்றுவதுபோல, காருக்கு உள்ளேயும் பெயின்ட் அடிக்கலாம். அதாவது, காரின் டேஷ்போர்டு வண்ணத்தை மாற்றினாலே, காருக்குத் தனி லுக் கிடைத்துவிடும். இப்போது வரும் கார்களில் பெரும்பாலும் பழுப்பு வண்ணம் அல்லது கறுப்பு வண்ணத்தில்தான் டேஷ்போர்டு இருக்கும். ஆனால், ஜாகுவாரில் இருப்பது போன்று சிவப்பு வண்ணம், லம்போகினி காரில் இருப்பது போன்று நீலம் மற்றும் மஞ்சள் வண்ணம் என நீங்கள் விரும்பும் வண்ணத்துக்குப் பெயின்ட் அடிக்கலாம். இதற்கு 10,000 ரூபாயில் இருந்து 40,000 ரூபாய் வரை செலவாகும்.</p>
<p style="text-align: center"><img alt="" align="middle" width="350" height="202" src="http://cdnw.vikatan.com/motor/2014/02/mdrlod/images/p133k.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">03 /ஆன்டி ஸ்கிராட்ச் கிட்</span></p>
<p class="content">சென்னை போன்ற பெரிய நகரங்களில் எந்த ஸ்கிராட்ச்சும் இல்லாமல் கார் வைத்திருப்பது, கனவிலும் நினைத்துப் பார்க்க முடியாத ஒன்று. முன் மற்றும் பின்பக்க பம்ப்பரின் பக்கவாட்டுப் பகுதிகள், வீல் ஆர்ச்சுகள், கதவுகள் போன்ற இடங்களில்தான் ஸ்க்ராட்ச்கள் அதிகம் ஏற்படும். அதிக ஆழம் இல்லாத ஸ்கிராட்ச்களை எளிதாகச் சரிசெய்து விடலாம். ஆனால், பெயின்ட்டையும்  கிழித்துக்கொண்டு மெட்டல் பாகம் தெரியும் அளவு ஸ்கிராட்ச் ஆகி இருந்தால், அதைச் சரிசெய்ய அதிக செலவுவைக்கும். மேலும், இந்த ஸ்கிராட்ச்சை அப்படியே விட்டுவிட்டால், துருப்பிடித்துவிடும். பெரிய ஸ்கிராட்ச்களைச் சரிசெய்ய ஆன்டி ஸ்கிராட்ச் கிட் வாங்கலாம். மேலே சொன்னதுபோல ஸ்கிராட்ச் ஆகக்கூடிய இடங்களில் இதை ஒட்டிவிட்டால் போதும். இது ஒட்டியிருப்பது கண்ணுக்குத் தெரியாது. ஸ்க்ராட்ச்சுகள் மட்டும் இல்லாமல், சிறு கற்கள், தூசி ஆகியவற்றில் இருந்தும் இது பாதுகாக்கும். 'ஆட்டோகிராஃபிக்ஸ்’ என்ற பிராண்டுதான் அதிகம் கிடைக்கிறது. இதன் விலை 1,000 ரூபாயில் இருந்து ஆரம்பம்.</p>
<p style="text-align: center"><img alt="" align="middle" width="550" height="340" src="http://cdnw.vikatan.com/motor/2014/02/mdrlod/images/p133l.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">04 /காரைத் துடைங்கப்பா!</span></p>
<p class="content">வெளியே பளிச்சென இருந்தால் மட்டும் போதாது. காருக்கு உள்ளே  அழுக்கு, தூசி இல்லாமல் பார்த்துக்கொள்ள வேண்டும். காலில் அணியும் செருப்பு, ஷூக்களில் ஒட்டிக்கொண்டு வரும் மண், சேறுதான் காரை அதிகம் அசுத்தப்படுத்தும். காருக்குள் தூசு அதிகம் இருந்தால் அது ஜலதோஷம், காய்ச்சல் உள்ளிட்ட உபாதைகளை ஏற்படுத்தும். வாரம் ஒருமுறை வாக்யூம் கிளீனர் கொண்டு காரைச் சுத்தப்படுத்த வேண்டும். காலணிகளில் இருந்து வரும் மண், காரின் தரை மூலைகளில் படிந்துகொண்டே இருக்கும். ஒவ்வொரு முறையும் சர்வீஸ் சென்டருக்குக் கொண்டுசென்று வாட்டர் வாஷ் செய்வதைவிட, அவ்வப்போது நாமே வாக்யூம் க்ளீனர் கொண்டு சுத்தம் செய்யலாம். தரமான வாக்யூம் க்ளீனர்கள் 900 ரூபாய் முதல் 4,000 ரூபாய் வரை கிடைக்கின்றன.</p>
<p style="text-align: center"><img alt="" align="middle" width="325" height="206" src="http://cdnw.vikatan.com/motor/2014/02/mdrlod/images/p133m.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">05 /ஃப்ளோர் மேட்</span></p>
<p class="content">காருக்கு உள்ளே அழுக்கு தெரியாமல் காப்பதுதான் ஃப்ளோர்மேட். விலைக்கு ஏற்ற வகையில் க்ளாத், ரப்பர் மற்றும் ஆல் வெதர் ஃப்ளோர் மேட் விற்பனைக்குக் கிடைக்கின்றன.</p>
<p class="content">கிளாத், அதாவது துணியால் ஆன ஃப்ளோர் மேட் என்பது, மேல் பக்கம் துணியிலும் பின் பக்கம் ரப்பரிலும் இருக்கும். இதன் விலை 450 ரூபாய். அடுத்தபடியாக முழுக்க முழுக்க ரப்பர் மேட். இதன் விலை 550 ரூபாய். பார்க்க பளபளப்பாகவும், நீடித்து உழைக்கக் கூடியதாகவும் இருக்கும் மேட்டுகள் 'ஆல் வெதர் மேட்.’ இதன் விலை 750 ரூபாயில் இருந்து ஆரம்பம். இது நீரை உறிஞ்சும் தன்மைகொண்டது என்பதோடு, மிகவும் அகலமாகவும் இருக்கும். ஆனால், இங்கே சவாலே உங்கள் காருக்கு அது சரியாகப் பொருந்துகிறதா என்பதுதான். சரியாகப் பொருந்தாத ஃப்ளோர் மேட் உபயோகப்படுத்துவதால், எந்தப் பயனும் இல்லை.</p>
<p class="content">தரம் குறைவான வினைல் ஃப்ளோர் மேட்-ஐ எந்தக் காலத்திலும் பயன்படுத்தாதீர்கள். இத்தகைய ஃப்ளோர் மேட் வழுக்கும் என்பதோடு, காரை ஓட்டும்போது திடீரென பிரேக் பெடல் அல்லது ஆக்ஸிலரேட்டர் பெடலில் சிக்கிக்கொண்டால் பெரிய ஆபத்தில் முடியும்.</p>
<p style="text-align: center"><img alt="" align="middle" width="250" height="451" src="http://cdnw.vikatan.com/motor/2014/02/mdrlod/images/p133n.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">06 /கியர் இண்டிகேட்டர்</span></p>
<p class="content">நாம் எந்த கியரில் செல்கிறோம் என்ற குழப்பம் எல்லோருக்குமே வரும். அந்தக் குழப்பத்தைத் தீர்க்கத்தான் இந்த கியர் இண்டிகேட்டர். ஜெர்மனைச் சேர்ந்த கேஸ்லாக் எனும் நிறுவனம் கியர் இண்டிகேட்டர்களை விற்பனை செய்து வருகிறது. நாம் எந்த கியரில் சென்றுகொண்டு இருக்கிறோம் என்பதை, கியர் லீவரிலேயே உள்ள எல்சிடி டிஸ்ப்ளே மூலம் இது காட்டும். எல்லா கார்களுக்கும் பொருந்தும் வகையில் டிசைன் செய்யப்பட்டிருக்கும் இதன் விலை 10,000 ரூபாயில் இருந்து ஆரம்பம்.</p>
<p style="text-align: center"><img alt="" align="middle" width="325" height="225" src="http://cdnw.vikatan.com/motor/2014/02/mdrlod/images/p133o.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">07 ஹெட் யூனிட்</span></p>
<p class="content">சிறந்த மியூஸிக் சிஸ்டத்தைத் தேர்ந்தெடுப்பதற்கு முதலில் ஒரு நல்ல ஹெட் யூனிட்டைத் தேர்ந்தெடுக்க வேண்டும். ஹெட் யூனிட் என்பது டிஸ்பிளே, சிடியை உள்ளே செலுத்தும் பகுதியாகும். இதில்தான் சிடி, எப்.எம் ரேடியோ, கன்ட்ரோல் வசதிகள் இருக்கும். குறைந்த விலைக்கு ஹெட் யூனிட் வேண்டும் என்றால், அதில் ரேடியோ மற்றும் பென் டிரைவ் இணைக்கும் வசதி மட்டும்தான் இருக்கும். ஒரு ஹெட் யூனிட்டின் குறைந்தபட்ச விலை 2,000 ரூபாய். சிடி சேஞ்சர், எஃப்.எம் ரேடியோ உள்ளிட்ட வசதிகள் கொண்ட மாடலின் விலை 4,000 ரூபாயில் இருந்து 40,000 ரூபாய்க்கும் மேல் கிடைக்கிறது.</p>
<p style="text-align: center"><img alt="" align="middle" width="500" height="326" src="http://cdnw.vikatan.com/motor/2014/02/mdrlod/images/p133p.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">08 /வீடியோ சிஸ்டம்</span></p>
<p class="content">வீடியோ சிஸ்டத்தை வாங்கும் முன் அதில் டிவிடி ப்ளேயர், வீடியோ கேம்ஸ், கம்ப்யூட்டர், ஜிபிஎஸ் என நமக்கு என்னென்ன வேண்டும் என்பதை முதலில் முடிவு செய்துவிட வேண்டும்.</p>
<p class="content">அதன் பிறகு, அதை காரில் எந்த இடத்தில் பொருத்த வேண்டும் என முடிவு செய்யுங்கள். பொதுவாக, முன் பகுதியின் மேற்கூரையிலும் முன்பக்க இருக்கைகளின் தலைப் பகுதியின் பின் பக்கத்திலும் பொருத்துவார்கள். கூடுமானவரை முன் பக்கத்திலோ அல்லது டேஷ் போர்டிலோ வீடியோ சிஸ்டத்தைப் பொருத்துவதைத் தவிர்த்து விடுங்கள். ஏனெனில், ஓட்டுநரின் கவனம் சிதறும்.</p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">09 /ஸ்பீக்கர்</span></p>
<p class="content">மியூஸிக் சிஸ்டத்தின் முக்கிய அம்சமே, லவுட் ஸ்பீக்கர்கள்தான். பொதுவாக, பக்கத்துக்கு ஒன்று என்ற அளவில் இரண்டு லவுட் ஸ்பீக்கர்களே போதுமானதாக இருக்கும். ஆனால், சத்தம் அதிகமாக வேண்டும் என்பதற்காக ஸ்பீக்கர்களின் எண்ணிக்கையைக் கூட்டிக்கொண்டே போகலாம். மெல்லிய சத்தம்கூட துல்லியமாகக் கேட்பதற்காக லவுட் ஸ்பீக்கர்களோடு சப்-ஊஃபர்களும் பொருத்தப்படுகின்றன. இவைதான் மியூஸிக் சிஸ்டத்தின் மதிப்பைக் கூட்டும்.</p>
<p style="text-align: center"><img alt="" align="middle" width="500" height="326" src="http://cdnw.vikatan.com/motor/2014/02/mdrlod/images/p133q.jpg"></p>
<p class="content">ஸ்பீக்கர் வாங்கும்போது, நீங்கள் அடிக்கடி கேட்கும் பாடல்களின் சிடியையும் கையோடு எடுத்துச் செல்லுங்கள். அந்தப் பாடல்களைப் புது ஸ்பீக்கர்களில் கேட்கும்போது ஸ்பீக்கர் சரியாக இருக்கிறதா என்பதைச் சோதித்துப் பார்க்க உதவும். ஸ்பீக்கர்களை எந்த இடத்தில் பொருத்தப்போகிறோம் என்பது மிகவும் முக்கியம். ஏற்கெனவே காரில் இருக்கும் ஸ்பீக்கரின் அளவுக்கேற்ப புது ஸ்பீக்கர்களை வாங்குங்கள். அளவு அதிகமான ஸ்பீக்கரைக் கதவில் பொருத்தும்போது, பவர் விண்டோ கண்ணாடிகளை இயக்குவதில் பிரச்னை ஏற்படும். உங்கள் காருக்குள் இருக்கும் இடத்தைப் பொறுத்து, எத்தனை சப்ஊஃபர்கள் தேவை என்பதைத் தேர்ந்தெடுங்கள்.</p>
<p class="content">குறைவான விலையுடன் சின்ன அளவிலான கோக்ஸியல் (Coaxial) ஸ்பீக்கர்களை காரில் பொருத்துவது சுலபம். அதேசமயம், இதில் சத்தம் அதிகமாகக் கேட்காது. ஸ்பீக்கர்களை டேஷ் போர்டு, கதவுகள், பூட் ஆகியவற்றில் பொருத்த வேண்டும்.</p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">10 /ஆம்ப்ளிஃபயர்ஸ்</span></p>
<p class="content">ஆம்ப்ளிஃபயரின் பணியே, குறைந்த அளவில் வரும் சத்தத்தை அதிக அளவாக்கி ஸ்பீக்கர்களுக்குத் தருவதுதான். 20 வாட்டில் ஆரம்பித்து 1000 வாட் வரை ஆம்ப்ளிஃபயர்கள் இருக்கின்றன. இதன் விலையும் திறனுக்கேற்ப சில ஆயிரங்களில் இருந்து பல ஆயிரங்களுக்கு அதிகரிக்கும். ஆம்ப்ளிஃபயரின் அளவு, எடை ஆகியவற்றை வைத்தே அதன் தரத்தைக் கண்டுபிடித்துவிட முடியும். தரமான ஆம்ப்ளிஃபயர்கள் எடை அதிகமாகவும் அளவில் கொஞ்சம் பெரிதாகவும் இருக்கும்.</p>
<p style="text-align: center"><img alt="" align="middle" width="400" height="252" src="http://cdnw.vikatan.com/motor/2014/02/mdrlod/images/p133r.jpg"></p>
<p class="content">முக்கியமாக, இவற்றைப் பொருத்தும்போது தரமான ஒயர்களைப் பயன்படுத்த வேண்டும். மியூஸிக் சிஸ்டம், ஸ்பீக்கர்கள் பொருத்தும்போது, காரின் அழகு குலையாமல் பார்த்துக் கொள்ள வேண்டும். சென்னையில் டெக்னோகிராட், மெட்டல் எஃபெக்ட் போன்ற பிரபலமான கடைகள் மியூஸிக் சிஸ்டம் பொருத்துவதில் சிறந்து விளங்குகின்றன!</p>
<p style="text-align: center"><img alt="" align="middle" width="500" height="276" src="http://cdnw.vikatan.com/motor/2014/02/mdrlod/images/p133s.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">11 /ஹார்ன்கள்</span></p>
<p class="content">பெரும்பாலும், இன்று விற்பனையாகும் சில கார்களில், பேஸ் வேரியன்ட் மாடலில் ரொம்பவே வீக்கான ஹார்ன்தான் கொடுத்திருப்பார்கள். ஹார்னை வைத்தே நம்மால் பின்னே வருவது பஸ்ஸா அல்லது ஆட்டோவா எனக் கண்டுபிடிக்க முடியும். ஆனால், இது போல சிங்கிள் ஹார்ன் கொண்ட கார்கள் ஹார்ன் அடித்தால், அது ஒரு கார் ஹார்னுக்கான அம்சங்களுடன் இல்லாமல், ரொம்பவே சிம்பிளாக இருக்கும். இதற்கு மாற்றாக ஆஃப்டர் மார்க்கெட் ஹார்ன்கள் நிறைய கிடைக்கின்றன. ஹெல்லா, பாஷ், ரூட்ஸ், மிண்டா என நிறையத் தயாரிப்புகள் உள்ளன. ஸ்கோடா, ஃபோக்ஸ்வாகன் கார்களின் டிரேட் மார்க் ஹார்னான 'ட்ரம்பெட்’ வகை ஹார்ன்கள் மிகப் பெரிய ஹிட். ஹேட்ச்பேக் கார்களுக்கான ஹார்ன் 700-900 ரூபாய் வரையும், செடான் கார்களுக்கான ஹார்ன் 700-1,500 ரூபாய் வரையிலும், அதிக ஒலி எழுப்பக்கூடிய எஸ்யூவி கார் ஹார்ன்கள் 2,000- 2,500 ரூபாய் வரையிலும் விற்பனைக்குக் கிடைக்கின்றன.  </p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">12 /நம்பர் பிளேட்</span></p>
<p class="content">ஹை செக்யூரிட்டி நம்பர் பிளேட்தான் பயன்படுத்த வேண்டும் என்று உத்தரவு வந்துவிட்டாலும், இன்னும் பல மாநிலங்களில் இது நடைமுறைக்கு வரவில்லை. ஆனால், ஸ்டைலுக்காக இப்போது பலரும் ஹை-செக்யூரிட்டி நம்பர் பிளேட்களைப் போலவே காட்சியளிக்கும் நம்பர் பிளேட்டை விரும்பிப் பொருத்துகின்றனர். இதன் விலை 1,100 ரூபாய் முதல் ஆரம்பம்.</p>
<p style="text-align: center"><img alt="" align="middle" width="300" height="421" src="http://cdnw.vikatan.com/motor/2014/02/mdrlod/images/p133t.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">13 /கார் செல்போன் மவுன்ட்</span></p>
<p class="content">ஆண்ட்ராய்ட் செல்போன்கள் தாராளமாகவும் விலை குறைவாகவும் இப்போது கிடைப்பதால், அதில் உள்ள கூகுள் மேப்ஸ் அப்ளிகேஷனை நேவிகேஷனுக்காகப் பலரும் பயன்படுத்துகிறார்கள். தனியாக ஒரு நேவிகேஷன் சிஸ்டத்தை வாங்குவதைவிட இது விலை குறைவானது என்பதோடு, நம்பகத்தன்மை வாய்ந்தது. ஆனால், மேப்ஸைத் தெள்ளத் தெளிவாகப் பார்க்க செல்போன் மவுன்ட் மிக அவசியம். இவை மார்க்கெட்டில் பல டிசைன்களில் நிறைய கிடைக்கின்றன. விலை குறைவாக இருக்கிறது என்று தரம் குறைந்த பிளாஸ்டிக்குகள் கொண்ட மவுன்ட் வாங்காதீர்கள். இதில் போனைப் பொருத்திவிட்டு ஓட்டும்போது, சின்ன மேடு பள்ளமாக இருந்தாலும் அதிர்வில்  உடைந்துவிடும். விலை உயர்வான, தரத்தில் சிறந்த நல்ல செல்போன் மவுன்ட்டின் விலை 1,000 ரூபாயில் துவங்கி, 6,000 ரூபாய் வரை கிடைக்கிறது.</p>
<p style="text-align: center"><img alt="" align="middle" width="350" height="254" src="http://cdnw.vikatan.com/motor/2014/02/mdrlod/images/p133u.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">14 /செல்போன் சார்ஜர்/இன்வெர்ட்டர்</span></p>
<p class="content">நேவிகேஷன், ப்ளூ-டூத் எனப் பல வசதிகளை இப்போது காரில் செல்லும்போது பயன்படுத்துவதால், மிக வேகமாக சார்ஜ் குறையும். இதைச் சரிக்கட்ட நமக்கு இருக்கும் ஒரே வழி, காரில் இருக்கும் 12V பவர் சாக்கெட் வழியாக யூஎஸ்பி சார்ஜர் மூலம்போனை சார்ஜ் செய்வதே. மிகச் சிறிய சிங்கிள் பாயின்ட் சார்ஜரில் இருந்து எந்த வகையான போனையும், டேப்ளெட்டையும் சார்ஜ் செய்து கொள்ளக்கூடிய மல்ட்டி பின் சார்ஜர்கள் வரை விற்பனையில் இருக்கிறது. லேப்டாப் போன்றவற்றை சார்ஜ் செய்ய வேண்டும் என்றால், அதற்கென இன்வெர்ட்டர்களும் விற்பனையில் இருக்கின்றன. இதில் முக்கியமான விஷயம், மிகவும் விலை குறைந்த, தரத்தில் மோசமான தயாரிப்புகள் நிறையக் கிடைப்பதுதான். இவற்றின் சார்ஜிங் பாயின்ட்கள் மிக எளிதாக உடைந்துவிடும். எனவே, ஓரளவுக்குச் செலவு செய்து தரமான சார்ஜரையே வாங்கிப் பயன்படுத்துங்கள். கேப்டேஸ், பிளாக் கேட், ட்ராபிகூல் போன்ற பிராண்டுகள் உள்ளன. இவை 600 ரூபாயில் துவங்கி 10,000 ரூபாய் வரை விற்பனை செய்யப்படுகின்றன.</p>
<p style="text-align: center"><img alt="" align="middle" width="300" height="453" src="http://cdnw.vikatan.com/motor/2014/02/mdrlod/images/p133v(1).jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">15/கார் பெர்ஃப்யூம்</span></p>
<p class="content">ஏ.சி காரில் சில்லென்ற குளிரின் இடையே நறுமணம் பரப்பும் பெர்ஃப்யூம்கள் விதவிதமாக இருக்கின்றன. ஏ.சி கன்ஸோலில் பொருத்தக்கூடியது, டேஷ் போர்டில் வைப்பது, ஸ்பிரே போலத் தெளிக்கக்கூடியது, கயிறு கட்டித் தொங்கவிடுவது எனப் பல வடிவங்களில் வருகின்றன.</p>
<p class="content">ஆம்பி ப்யூர் எனும் நிறுவனம் கார் ஏ.சி கன்ஸோலில் பொருத்தும் பெர்ஃப்யூம்களைத் தயாரிக்கிறது. இதன் விலை ரூ.165. இதன் ரீஃபில் விலை ரூ.99. சுமார் ஒன்றரை மாதம் வரை இது மணம் பரப்பும்.</p>
<p class="content">டேஷ் போர்டில் வைத்துப் பயன்படுத்தக் கூடிய பெர்ஃப்யூம், ஏ.சி-ஐ இயக்கியவுடன் குளிர்ச்சிக்கு ஏற்ப, கார் முழுவதும் வாசனையைப் பரப்பும். இதில், ஜப்பான், சீனத் தயாரிப்புகள் பிரபலம். சீனத் தயாரிப்புகளாக இருந்தால், 100 ரூபாய்க்கே கிடைக்கும். இதில், தரமான ஜப்பானிய பெர்ஃப்யூம்களின் விலை ரூ.400 முதல் ஆரம்பமாகிறது. ஸ்ப்ரே வகை பெர்ஃப்யூம்கள், ரூம் ஃப்ரெஷ்னர் வகையைச் சார்ந்தவை. இவை 50 ரூபாய் முதல் கிடைக்கின்றன. பெர்ஃப்யூம்களில் தற்போது புதுமையான வகை, ஹேங்கிங் பெர்ஃப்யூம்தான். பஞ்சைப் போல இருக்கும் இந்த வகை பெர்ஃபியூம்களின் மணம், ஒரு மாதம் வரை நீடிக்கும். இதன் விலை 150 ரூபாயில் இருந்து ஆரம்பமாகிறது.</p>
<p style="text-align: center"><img alt="" align="middle" width="300" height="356" src="http://cdnw.vikatan.com/motor/2014/02/mdrlod/images/p133w.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">16 /மினி ஃப்ரிட்ஜ்</span></p>
<p class="content">கார்களுக்கான மினி ஃபிரிட்ஜ் இப்போது விற்பனைக்குக் கிடைக்கின்றன. இதற்குத் தேவையான மின்சக்தி, காரிலிருக்கும் பவர் சாக்கெட்டில் இருந்து எடுக்கலாம். குறைவான மின் சக்தியே இதற்குப் போதுமானது. 21 லிட்டர் அளவுகொண்ட ஃபிரிஜ் விலை ரூ.7,500.</p>
<p style="text-align: center"><img alt="" align="middle" width="300" height="442" src="http://cdnw.vikatan.com/motor/2014/02/mdrlod/images/p133x.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">17/அயான் ஜெனரேட்டர்</span></p>
<p class="content">ஹாங்காங் நிறுவனமான ஷார்ப் நிறுவனம், போர்ட்டபிள் அயான் ஜெனரேட்டரை விற்பனை செய்கிறது. இதை காருக்குள் வைத்துவிட்டால் வைரஸ், பாக்டீரியா, பூஞ்சை, காளான் போன்ற நுண்ணுயிர்களைக் கொன்றுவிடும். அலர்ஜியால் சிரமப்படுபவர்களின் கார்களில் நிச்சயம் இருக்க வேண்டிய சாதனம் இது. இதன் விலை 4,200 ரூபாய்.</p>
<p style="text-align: center"><img alt="" align="middle" width="400" height="310" src="http://cdnw.vikatan.com/motor/2014/02/mdrlod/images/p133y.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">18 /ஆன்டெனா</span></p>
<p class="content">ரேடியோ கேட்பதற்கு மட்டும்தான் ஆன்டெனாவின் உதவி தேவை என்பது போய், இப்போது அலங்காரப் பொருளாகவும் மாறிவிட்டது. காரில் இருக்கும் கம்பெனி ஃபிட்டிங் ஆன்டெனா பிடிக்காதவர்கள், காரின் தோற்றத்துக்கு ஏற்றவாறு, கூடுதல் அழகு சேர்க்கும் ஆன்டெனாவை வெளிமார்க்கெட்டில் வாங்கிப் பொருத்தலாம்.</p>
<p class="content">வெளிமார்க்கெட்டில் விதவிதமான ஆன்டெனாக்கள் கிடைக்கின்றன. 'மோட்டாரைஸ்டு ஆன்டெனா’ என்றால், காரை ஸ்டார்ட் செய்ததும் தானாகவே மோட்டார் மூலம் அது நீண்டுகொள்ளும். 'கிளாஸ் ஸ்டிக்கிங் ஆன்டெனா’ என்பது காரின் பின்பக்கக் கண்ணாடியில் ஸ்டிக்கர் போன்று ஒட்டப்படுபவை. ஆனால், பார்வைக்கு இது ஆன்டெனா மாதிரி தெரியாது. அதேபோல், மீனின் வால் பகுதி போன்று சின்னதாக காரின் கூரையில் இருக்கும் 'ஃபின் ஆன்டெனா’ வின் விலை 1,000 ரூபாய் துவங்கி 4,000 ரூபாய் வரை விற்பனையாகிறது.</p>
<p style="text-align: center"><img alt="" align="middle" width="500" height="338" src="http://cdnw.vikatan.com/motor/2014/02/mdrlod/images/p133z.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">19 /வுட் ஃபினிஷ்</span></p>
<p class="content">கார் வாங்கும்போது பிளாஸ்டிக்கால் ஆன டேஷ் போர்டு நம் ரசனைக்குச் சரிப்பட்டுவராமல் இருந்தால், கவலைபடத் தேவை இல்லை. சொகுசு கார்களில் இருக்கும் 'வுட் ஃபினிஷ்’ அதாவது, மர வேலைப்பாடுகளை, நமக்குக் கட்டுபடியாகிற விலையில் காரின் டேஷ் போர்டுக்குக் கொண்டுவர முடியும்.</p>
<p class="content">ஸ்டிக்கர் போல இருக்கும் 'ஸ்டிக் டைப் வுட் ஃபினிஷ்’ இப்போது பரவலாகக் கிடைக்கிறது. விலை, 1,000 ரூபாயில் துவங்கி காரின் டேஷ் போர்டு அளவுக்குத் தகுந்தது போல மாறும். இதுவே மொத்த பேனலையும் மாற்றுவதாக இருந்தால், 3,500 ரூபாயிலிருந்து 4,000 ரூபாய் வரை செலவாகும்.</p>
<p style="text-align: center"><img alt="" align="middle" width="300" height="292" src="http://cdnw.vikatan.com/motor/2014/02/mdrlod/images/p133za.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">20 /ஸ்டைல் ஸ்டீயரிங்</span></p>
<p class="content">ஸ்டீயரிங் வீல் மாடிஃபிகேஷன் இப்போது அதிக அளவில் செய்யப்பட்டுவருகிறது. ஃபார்முலா-1 கார்களில் இருப்பது போன்ற ஸ்டைலான ஸ்டீயரிங் வீல்கள் இப்போது விற்பனைக்குக் கிடைக்கின்றன. ஆனால், ஸ்டீயரிங் வீலை மாற்றுவது என்பது சாதாரண விஷயம் இல்லை. காரின் ஒரிஜினல் ஸ்டீயரிங்கைக் கழற்றிவிட்டு அதற்கான இடத்தில் சரியாகப் பொருந்தக்கூடிய ஸ்டீயரிங் வீலை மட்டுமே பொருத்த வேண்டும். தவறான சைஸ் ஸ்டீயரிங் வீலைப் பொருத்தினால், காரின் ஓட்டுதல் தரமும் கையாளுமையும் முழுவதுமாகப் பாதிக்கும். சின்ன சைஸ் ஸ்டீயரிங் வீல்கள் ஸ்போர்ட்டியாக இருக்கும் என்பதோடு, பிடித்து ஓட்டுவதற்கும் மிக வசதியாக இருக்கும். ஆனால், நீங்கள் நீண்ட தூரம் காரைத் தொடர்ந்து ஓட்டினால், இந்த சின்ன சைஸ் ஸ்டீயரிங் வீல் கைகளுக்கு வலியை ஏற்படுத்தும். பார்க்கிங் செய்வதும் சிரமமாக இருக்கும். மோமோ, ஸ்பார்க்கோ, ஓ.எம்.பி உள்ளிட்ட தரமான ஸ்டீயரிங் வீல் தயாரிப்பாளர்கள் இருக்கிறார்கள். இவற்றின் விலை 12,000 ரூபாயில் இருந்து துவங்குகிறது.  </p>
<hr>
<p style="text-align: center"><span style="color: #ff0000"> பெர்ஃபாமென்ஸ்/PERFORMANCE</span></p>
<p class="content"><span style="color: #ff0000">கா</span>ருக்கு வெளியேயும், உள்ளேயும் செய்யும் மாடிஃபிகேஷன்களை விட, இன்ஜினில் செய்யும் மாடிஃபிகேஷன் காரின் பெர்ஃபாமென்ஸை மாற்றிவிடும். இது மிகவும் சவாலானது என்பதோடு, அதிக செலவு வைக்கக்கூடிய மாடிஃபிகேஷன்.</p>
<p class="content">மிகச் சிறந்த சர்வீஸ் சென்டர்களில் மட்டுமே இன்ஜின் மாடிஃபிகேஷன் செய்ய வேண்டும். உங்கள் காரின் இன்ஜின் சக்தி 75 bhp என்றால், அதை 100 bhp ஆக மாற்ற முடியும்.</p>
<p style="text-align: center"><img alt="" align="middle" width="320" height="249" src="http://cdnw.vikatan.com/motor/2014/02/mdrlod/images/p133zb.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">01 /ட்யூனிங் பாக்ஸ்</span></p>
<p class="content">ட்யூனிங் பாக்ஸ் என்பது இன்ஜின் மற்றும் எலெக்ட்ரானிக் கன்ட்ரோல் யூனிட்டுக்கு இடையே வைக்கப்படுவது. இதை ஆன் செய்து ஆஃப் செய்து பயன்படுத்தலாம். ட்யூனிங் பாக்ஸ் அல்லது பவர் பாக்ஸ் என்பது விலை குறைவானது என்பதோடு, தேவையில்லை என்றால், எளிதில் அகற்றிவிடலாம்.  ட்யூனிங் பாக்ஸைப் பொருத்துவதால், காரின் வேகம் அதிகரிக்கும். இதை 0-100 வேகத்தை டெஸ்ட் செய்தே தெரிந்துகொள்ளலாம். தரமான ட்யூனிங் பாக்ஸுகள் 15,000 ரூபாய் முதல் 45,000 ரூபாய் வரை விற்பனையாகின்றன.</p>
<p style="text-align: center"><img alt="" align="middle" width="500" height="367" src="http://cdnw.vikatan.com/motor/2014/02/mdrlod/images/p133zc.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">02 /இசியூ ரீ-மேப்</span></p>
<p class="content">இசியூ ரீ-மேப் மிகவும் டெக்னிக்கலான விஷயம். இன்ஜின் ரீ-மேப் என்பது எலெக்ட்ரானிக் கன்ட்ரோல் யூனிட்டைத் திரும்பவும் ப்ரோகிராம் செய்வது. டெக்னிக்கல் விஷயங்களில் தேர்ந்த சர்வீஸ் சென்டர்கள் மட்டுமே இதைச் செய்ய முடியும். இன்ஜினை ரீ-மேப் செய்வதன் மூலம் 100 bhp சக்திகொண்ட காரை 125bhp சக்திகொண்டதாக மாற்ற முடியும். ஆனால், சக்தி அதிகரித்தால், மைலேஜ் குறையும் என்பதையும் நினைவில் கொள்ள வேண்டும். ஹை-ரெவ், பீட்ஸ், டார்க் ஆட்டோ உள்ளிட்ட பல நிறுவனங்கள் இதைச் செய்கின்றன. இதற்கு 50,000 ரூபாய் வரை செலவாகும்.</p>
<p style="text-align: center"><img alt="" align="middle" width="500" height="398" src="http://cdnw.vikatan.com/motor/2014/02/mdrlod/images/p133zd(1).jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">04 /பிரேக்</span></p>
<p class="content">இன்ஜினின் பவரை அதிகரிக்கும்போது, அதற்கு ஏற்றதுபோல பிரேக்கையும் மாற்ற வேண்டும். கம்பெனி பிரேக்ஸ் என்பது காரின்  ஒரிஜினல் பவருக்கு ஏற்ற வகையில் டிசைன் செய்யப்பட்டிருக்கும். தரமான பிரேக் டிஸ்க் மற்றும் பிரேக் பேடுகளை மாற்றுவதற்கு 50,000 ரூபாய் வரை செலவாகும்.</p>
<p style="text-align: center"><img alt="" align="middle" width="325" height="321" src="http://cdnw.vikatan.com/motor/2014/02/mdrlod/images/p133ze.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">06 /ஏர் ஃபில்ட்டர்</span></p>
<p class="content">ஏர் ஃபில்ட்டரைப் பொறுத்தவரை, இன்ஜினில் எந்த மாற்றமும் செய்ய வேண்டியது இல்லை. காரிலுள்ள ஏர் ஃபில்ட்டரை எடுத்துவிட்டு, இதைப் பொருத்தினால் போதும். இது போன்ற பெர்ஃபாமென்ஸ் ஏர் ஃபில்ட்டர்களின் விலை 2,000 ரூபாயில் இருந்து 7,000 ரூபாய் வரை ஆகும். இதைப் பொருத்துவதன் மூலம் இன்ஜினின் செயல்பாட்டில் முன்னேற்றம் ஏற்படும்.</p>
<p style="text-align: center"><img alt="" align="middle" width="500" height="344" src="http://cdnw.vikatan.com/motor/2014/02/mdrlod/images/p133zf.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">03 /டர்போ சார்ஜர்</span></p>
<p class="content">டீசல் இன்ஜின் என்றால், டர்போ சார்ஜரைப் பொருத்தலாம். டர்போ சார்ஜர் என்பது, கூடுதலாகக் காற்றை அழுத்தத்துடன் இன்ஜினுக்குள் செலுத்தி, இன்ஜின் செயல்பாட்டை அதிகரிக்கச் செய்யும். டர்போ சார்ஜரைப் பொருத்தும்போது இசியூ எக்ஸ்ட்ரா பவர் பூஸ்ட்டைத் தாங்கும் திறன் கொண்டதா, இன்ஜெக்டர்கள் அதற்கேற்ற டீசலைக் கடத்துமா என்பதை எல்லாம் சோதித்துவிட்டுத்தான் டர்போ சார்ஜரைப் பொருத்த வேண்டும்.</p>
<p class="content">டர்போ சார்ஜர்களைப் பொருத்தும்போது குறிப்பிட்ட இடைவேளைகளில் இன்ஜின் ஆயிலை மாற்றிக் கொண்டே இருக்க வேண்டும். இன்ஜின் ஆயில் குறைந்துவிட்டால், அது ஒட்டுமொத்த இன்ஜின் செயல்பாட்டையே குலைத்துவிடும். அதேபோல், ஒவ்வொரு முறையும் காரை ஸ்டார்ட் செய்துவிட்டு இரண்டு நிமிடங்கள் ஐடிலிங்கில் வைத்துவிட்டுத்தான் ஓட்ட ஆரம்பிக்க வேண்டும். டர்போ சார்ஜரைப் பொருத்த, 75,000 ரூபாயில் இருந்து 1.50 லட்சம் ரூபாய் வரை செலவாகும்.</p>
<p style="text-align: center"><img alt="" align="middle" width="525" height="273" src="http://cdnw.vikatan.com/motor/2014/02/mdrlod/images/p133zg.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">05 /சஸ்பென்ஷன்</span></p>
<p class="content">ஃபன் டு டிரைவ் வேண்டும் என்பவர்கள், சஸ்பென்ஷனில் சில வேலைகளைச் செய்யலாம். இப்போது எல்லா கார்களுமே அலுங்கல், குலுங்கல் இல்லாத பயணத்துக்கு ஏற்ற வகையில் சாஃப்ட் சஸ்பென்ஷன் செட்-அப் இருக்கும். வளைத்து, நெளித்து ஓட்ட வேண்டும் என்றால், ஸ்டிஃப் சஸ்பென்ஷன் செட்-அப் இருக்க வேண்டும். அதே சமயம் ரொம்பவும் ஸ்டிப்ஃபாக இருந்துவிட்டால், மேடு பள்ளங்களில் ஏறி இறங்கும்போது, மிகவும் இம்சையாக இருக்கும். முழுமையாக சஸ்பென்ஷன் செட்-அப் மாற்றி அமைக்க 1 லட்சம் ரூபாய் வரை செலவாகும்.</p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">07 /எக்ஸாஸ்ட் சிஸ்டம்</span></p>
<p class="content">காருக்குள் இருந்து வித்தியாசமான சத்தம் வருவதற்குக் காரணம், எக்ஸாஸ்ட்தான். இந்த எக்ஸாஸ்ட் சிஸ்டத்தில் பல வகைகள் உள்ளன. இது 7,500 ரூபாயில் இருந்து 40,000 வரை விற்பனை செய்யப்படுகிறது. இதுவும் இன்ஜினின் பெர்ஃபாமென்ஸை அதிகரிக்கச் செய்யும்.</p>
<p style="text-align: center"><img alt="" align="middle" width="525" height="261" src="http://cdnw.vikatan.com/motor/2014/02/mdrlod/images/p133zh.jpg"></p>
<p class="content"><span style="color: #800000"><img hspace="2" alt="" vspace="2" align="absMiddle" width="20" height="16" src="http://cdnw.vikatan.com/motor/2014/02/mdrlod/images/right-arrow.jpg">08 /சிந்தெட்டிக் ஆயில்</span></p>
<p class="content">சிந்தெட்டிக் ஆயில் சாதாரண மினரல் ஆயில்களைவிட சக்தி வாய்ந்தவை. சிந்தெட்டிக் ஆயில் இன்ஜின் உராய்வை பெருமளவு குறைப்பதால், பெர்ஃபாமென்ஸ் அதிகரிக்கும். சிந்தெட்டிக் ஆயில் polyalphaolefin உள்ளிட்ட பல வேதியியல் கலவையை உள்ளடக்கியதாகும். சிந்தெட்டிக் ஆயிலால் இன்ஜின் ஆயுள்காலமும் அதிகரிக்கும். கேஸ்ட்ரால், மொபில், ஷெல் என பல பிராண்டுகளில் சிந்தெட்டிக் ஆயில் விற்பனை செய்யப்படுகின்றன. கார் வாங்கிய உடனே சிந்தெட்டிக் ஆயிலுக்கு மாறுவது நல்லது அல்ல. 10,000 கி.மீ தாண்டியதும் மாற்றலாம். உங்கள் கார் யூஸர் மேனுவல் எந்த அளவுகொண்ட ஆயிலை நிரப்ப வேண்டும் என்று குறிப்பிடப்பட்டுள்ளதோ, அதே அளவு ஆயிலைத்தான் மாற்ற வேண்டும். 500 ரூபாயில் இருந்து 1,500 ரூபாய் வரை சிந்தெட்டிக் ஆயில் விற்பனைக்குக் கிடைக்கிறது.</p>
<p style="text-align: right"><span style="color: #0000ff">- சார்லஸ், ர.ராஜாராமமூர்த்தி,  ஞா.சுதாகர் </span></p>
<p style="text-align: right"><span style="color: #0000ff">படங்கள்: பா.கார்த்திக்,  ர.சதானந்த் </span></p>
<p style="text-align: center"><span style="color: #ff0000">நன்றி: டயர்ஸ் ஸ்டோர், சென்னை. தி ஆர்.எம் டெக்ரேட்டர்ஸ், ஆட்டோகேர், கோவை.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஸ்பை படங்கள்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="670" height="980" src="http://cdnw.vikatan.com/motor/2014/02/mdrlod/images/p93.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ரீடர்ஸ் கிரேட் எஸ்கேப் - சென்னை to சைலன்ட் வேலி</div>
<div class="subtitle1">அமைதிப் பள்ளத்தாக்கில் சிக்கிய எக்கோஸ்போர்ட்! </div>
<div class="subtitle2">தமிழ்</div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="630" height="348" src="http://cdnw.vikatan.com/motor/2014/02/mdrlod/images/p82.jpg"></p>
<p class="content"><img hspace="2" alt="" vspace="2" align="absMiddle" width="40" height="28" src="http://cdnw.vikatan.com/motor/2014/02/mdrlod/images/p82c.jpg">ன் இந்த வருஷத்தோட பெஸ்ட் எஸ்யூவி உரிமையாளர்  பேசுறேன். சைலன்ட்டா என்கூட 'சைலன்ட் வேலி’க்கு கிரேட் எஸ்கேப் வர்றீங்க?'' என்று உரிமையாக போனில் ஆர்டரே போட்டார், சென்னை மாதவரத்தில் ஸ்பாட் வெல்டிங் தொழிலில் இருக்கும் சிவக்குமார்.</p>
<p class="content">சென்னையில் இருந்து 580 கி.மீ தொலைவில் இருக்கும் சைலன்ட் வேலிக்குப் புறப்படுவதற்கு, எக்கோஸ்போர்ட்டின் பட்டன் ஸ்டார்ட்டை ஆன் செய்து, டீசல் இன்ஜினை உறும விட்டிருந்தார் சிவக்குமார். கிரேட் எஸ்கேப்பில் கலந்து கொள்வதற்காகவே தனது போலோவை விற்றுவிட்டு, ஃபோர்டு எக்கோஸ்போர்ட் வாங்கியிருப்பதாகச்  சொன்னதில்இருந்தே, அவர் எப்படிப்பட்ட 'கார் ஃப்ரீக்’ என்பது புரிந்தது.</p>
<p class="content">அதிகாலை எந்த டிராஃபிக்கும் இருக்காது என்ற நப்பாசையில் கொஞ்சூண்டு மண் விழுந்தது. பெருங்களத்தூர் அருகே ஒரு பெரிய டிராஃபிக் ஜாமில் சின்னதாகச் சிக்கித் தத்தளித்துவிட்டு, சீற ஆரம்பித்தது எக்கோஸ்போர்ட். ஹைவேஸில் 90bhp சக்தியோடு எக்கோஸ்போர்ட்டில் பறப்பது உற்சாகமாக இருக்கிறது. நீங்கள் எவ்வளவு வேகமாகப் போனாலும், இதன் ஏரோடைனமிக் டிசைன், காரை காற்றில் அலைபாய விடவே இல்லை. ''சின்ன புக்ல நீங்க பவர் பத்தலைனு சொன்னது கரெக்ட்தான்!'' என்றார் சிவக்குமார். மேலும், ஹை ஸ்பீடில் ஓவர்டேக் செய்யும்போது, பவர் இல்லாமல் திணறுகிறது எக்கோஸ்போர்ட்.</p>
<p style="text-align: center"><img align="middle" width="500" height="264" alt="" src="http://cdnw.vikatan.com/motor/2014/02/mdrlod/images/p82a.jpg"></p>
<p class="content">''பாலக்காடு வழியா போனா கண்டிப்பா கன்னாபின்னா ரோட்ல மாட்டிப்போம். ஆனைகட்டி, அட்டப்பாடி, முக்காலி, மன்னார்காடு வழியா சைலன்ட் வேலி போறதுதான் செம ஜாலியா இருக்கும்!'' என்று கோவையில் நம்முடன் கலந்துகொண்டார் வாசகர் சரவணன். இவரும் கோவையில் வெல்டிங் பிசினஸ் புள்ளிதான். நெடுஞ்சாலைப் பயணம் முடிந்து, மலைப் பாதைப் பயணத்துக்குத் தயாரானோம். ''இனிமேல்தான் ரியல் கிரேட் எஸ்கேப் ஆரம்பம்!'' என்று உற்சாகமானார் சிவக்குமார்.</p>
<p class="content">எக்கோஸ்போர்ட்டின் ஓட்டுதல் உற்சாகத்துக்கு முக்கியக் காரணமாக, அதன் எலெக்ட்ரானிக் பவர் ஸ்டீயரிங்கைச் சொல்லலாம். மலைப் பாதைகளில் வளைத்துத் திருப்பி கட் அடித்து ஓட்டுவது, செம ஜாலியாக இருக்கிறது.</p>
<p style="text-align: center"><img align="middle" width="600" height="442" alt="" src="http://cdnw.vikatan.com/motor/2014/02/mdrlod/images/p82b.jpg"></p>
<p class="content">கோவையில் இருந்து சரியாக 35 நிமிடத்தில் ஆனைகட்டி அடைந்தோம். அங்கிருந்தே லேசாக மலையாள வாசம் அடிக்க ஆரம்பித்திருந்தது. ஆனைகட்டியில் இருந்து இடதுபுறம் திரும்பினால், நீலகிரி பயோஸ்பியர் இயற்கைப் பூங்கா. நீங்கள் எங்கு திரும்பினாலும் பச்சைப் பசேல் செடி கொடிகளும் மரங்களும் பூக்களும் கண்களைப் பசுமையாக்குகின்றன. தாவரவியல் பூங்காவான இதில், கிட்டத்தட்ட 25,000-க்கும் மேற்பட்ட செடி, கொடி, பூ வகைகள் இருக்கின்றன. இதில் 30 சதவிகிதம் மருந்துப் பொருட்களாகவும் பயன்படுகின்றன. ''100 ஆண்டுகள் வாழும் மனிதன் அழுது கொண்டே பிறக்கிறான்; சில மணி நேரம் மட்டுமே இருக்கின்ற பூக்கள் சிரித்துக்கொண்டே பூக்கின்றன!'' என்று வெல்டிங் இன்ஜீனியர், கவிஞராக அவதாரம் எடுக்கும் அளவுக்கு, ரம்மியமாக இருந்தது பயோஸ்பியர் பூங்கா.</p>
<p class="content">விலங்குகள், பறவைகள், பாம்புகள், பூச்சிகள் என்று உயிரியல் பூங்காவாகவும் விளங்குகிறது இது. முக்கியமாக, குழந்தைகள் கொண்டாடுவதற்கு ஏற்ற அம்சமான பூங்கா. ''அடுத்த தடவை என் மகளையும், மகனையும் இங்கே கூட்டிட்டு வரணும்!'' என்று பிளான் போட்டார் சிவக்குமார்.</p>
<p style="text-align: center"><img align="middle" width="400" height="461" alt="" src="http://cdnw.vikatan.com/motor/2014/02/mdrlod/images/p82d.jpg"></p>
<p class="content">ஆனைகட்டியில் இருந்து அட்டப்பாடி வந்தடைந்தபோது, கடுமையாகக் குளிர ஆரம்பித்தது. எக்கோஸ்போர்ட்டில் கிளைமேட் கன்ட்ரோல் வசதி இருந்ததால், காருக்குள் நிலவிய மிதமான குளிர், நம்மை நடுங்கவிடவில்லை. சைலன்ட் வேலியின் பார்டர் ஏரியா அட்டப்பாடிதான். 'பஃபர் ஸோன்’ என்று சொல்லப்படும் இந்த ரிசர்வ் ஃபாரஸ்ட்டில், பழங்குடி இனத்தவர் அதிகம் என்றார்கள். இங்குள்ள செம்மன்னூர் மல்லேஸ்வரன் கோவிலில், பிப்ரவரி மற்றும் மார்ச் மாதத்தில் சிவராத்திரி திருவிழாவை பழங்குடிகள் இன்றும் ஜெகஜோதியாகக் கொண்டாடி வருகிறார்களாம்.</p>
<p style="text-align: center"><img align="middle" width="600" height="200" alt="" src="http://cdnw.vikatan.com/motor/2014/02/mdrlod/images/p82f.jpg"></p>
<p class="content">இருட்ட ஆரம்பிப்பதற்குள் மன்னார்காடு வந்தடைந்தோம். பாலக்காடு மாவட்டத்தில் இருக்கும் சின்ன நகரம் மன்னார்காடு. சீஸன் நேரம் இல்லை என்பதால், இருக்கும் நான்கைந்து காட்டேஜ்களும் ஃப்ரீயாகவே இருந்தன. இதுவே பூரம், சிவராத்திரி போன்ற திருவிழா நேரங்களில் மன்னார்காட்டில் தங்குவது கனவில் மட்டும்தான் முடியும். இங்குள்ள ஹோட்டல்களில் மலபார் சிக்கன் என்னும் அசைவ உணவைச் சாப்பிடாமல் வந்தால், மலபார் பயணத்துக்கு அர்த்தமே இல்லாமல் போய்விடும். கே.எஃப்.சி தந்த பாதிப்போ என்னவோ, ஒய்.எஃப்.சி, பி.எஃப்.சி என பல சிக்கன் சென்டர்கள் மன்னார்காட்டில் நிறைய வீற்றிருந்தன.</p>
<p class="content">''அடுத்து, சைலன்ட் வேலியில்தான் காலை உணவு!'' என்று சொன்னார் சிவக்குமார். சொன்னபடியே, அதிகாலை நமது டார்கெட்டான சைலன்ட் வேலியில் காலை உணவை முடித்துவிட்டு, நுழைவு வாயிலை அடைந்தோம். சைலன்ட் வேலி காட்டுப் பகுதிக்குள் செல்ல காலை 8 மணி முதல் மதியம் 1 மணி வரை மட்டுமே அனுமதி. அவர்கள் ஜீப்பில் மட்டும்தான் செல்ல வேண்டும். இந்தியர்கள் என்றால், ஒரு ஜீப்புக்கு 1,500 ரூபாய். இதுவே, வெளிநாட்டுக்காரர்கள் என்றால், தனி ரேட். அதை நம்மிடம் சொல்ல மாட்டார்களாம்.</p>
<p style="text-align: center"><img align="middle" width="600" height="397" alt="" src="http://cdnw.vikatan.com/motor/2014/02/mdrlod/images/p82g(1).jpg"></p>
<p class="content">கேரளாவில், காடுகளுக்கும் மிருகங்களுக்கும்தான் முக்கியத்துவம் அதிகம் என்பது, சைலன்ட் வேலியின் அமைதியைப் பார்த்தாலே தெரியும். கடுமையான சட்ட திட்டங்களுக்கு உட்பட்ட விண்ணப்பத்தை நிரப்பிய பின்புதான் இங்கு அனுமதி கிடைக்கிறது. பிளாஸ்டிக் பொருட்கள், விலங்குகளுக்கு உணவுப் பொருட்கள் கொடுத்தல், காட்டுக்குள் சத்தம் போடுதல், நமது சொந்த வாகனங்கள் என்று எதற்கும் சைலன்ட் வேலிக்குள் அனுமதி கிடையாது. ஒரு நாளைக்கு 10 ஜீப்களில், 50 பேருக்கு மட்டுமே அனுமதி.</p>
<p class="content">கேரள வனப் பகுதிகளில், சுற்றுலாவாசிகளைக் கவர ஒரு ட்ரிக் கடைப்பிடிக்கிறார்கள். காடுகளில் முக்கியமான இடங்களில் ஆங்காங்கே உயரமான மூங்கில் கம்புகளை நட்டுவைத்து, 360 டிகிரியில் தானியங்கி கேமரா ட்ராப் செய்து வைத்திருக்கிறார்கள். கேமராவைச் சுற்றி ஏதாவது அசைவுகள் கேட்டால், அங்கே நடக்கும் நிகழ்வுகள் அப்படியே கேமரா ட்ராப்பில் பதிவாகிவிடுகின்றன. சைலன்ட் வேலியின் அலுவலக வாசலில் புலி ஒன்று யானையை வேட்டையாடி, தொடர்ந்து எட்டு நாட்களாக 'டெரராக’ டின்னர் முடிக்கும் காட்சி வீடியோவாகவும், புகைப்படமாகவும் கச்சிதமாக ஃப்ரேம் செய்யப்பட்டு மாட்டப்பட்டுள்ளது. அதைப் பார்க்கும்போதே சைலன்ட் வேலியின் த்ரில்லிங் புரிந்துவிடுகிறது.</p>
<p class="content">பொதுவாக, சைலன்ட் வேலி காட்டுப் பகுதியின் கைடுகள், பாதி காட்டுவாசிகளாகவே வாழப் பழகிவிட்டிருக்கிறார்கள். கொடிய மிருகங்களை எதிர்கொள்ளும்போது எப்படிச் செயல்பட வேண்டும்? யானைகளை எப்படிச் சமாளிக்க வேண்டும் என்றெல்லாம் டிப்ஸ் கொடுத்தபடி இருந்தார் நம்முடைய கைடு பழனி.</p>
<p class="content">ஜீப்பில் 13 கி.மீ. தூரம் காட்டு வழியாகப் பயணிக்க வேண்டும். 'கோர் ஃபாரெஸ்ட்’ எனும் அடர்ந்த வனப் பகுதிக்குள் நடந்துதான் செல்ல வேண்டும். மலையடிவாரத்தில் இன்றும் பழங்குடிகள் இருப்பதாகச் சொன்னார் பழனி. ஆனால், நாம் சென்றவரை கொழுக்மொழுக் காட்டு அணில்களும் பன்றிகளும் காட்டுக் கோழிகளும் மட்டுமே தரிசனம் தந்தன. புலி, சிறுத்தை, யானையெல்லாம் பகலில் பார்ப்பது அதிர்ஷ்டமான விஷயம் என்று சொன்னார் பழனி. ''பகல்ல நடமாடுற மிருகம், மனுஷன் மட்டும்தான்!'' என்று டைமிங் பஞ்ச் அடித்தார் சிவக்குமார்.</p>
<p class="content"><img align="right" width="180" height="495" alt="" src="http://cdnw.vikatan.com/motor/2014/02/mdrlod/images/p82e(1).jpg">செல்லும் வழியெங்கும் மருந்துத்தன்மை கொண்ட குட்டிக் குட்டி அருவிகளும், குட்டைகளும் சைலன்ட் வேலிக்கு அழகு சேர்க்கின்றன. சைலன்ட் வேலியின் காட்டுப் பகுதியின் முடிவில், 30 மீட்டர் உயரம் கொண்ட வாட்ச் டவர் மிகப் பிரம்மாண்டமாக இருக்கிறது. உயரத்தில் ஏறி நின்று மொத்த அழகையும் ரசிக்கலாம். பொதுவாக, அடர்ந்த காடுகளில் பூச்சி இனத்தின் மிக மெல்லிய ஒலி எழுப்பும் 'சிக்காடா’ வகைப் பூச்சிகளின் மெல்லிய ஒலிகூடக் கேட்கும் அளவுக்கு இந்தப் பகுதி அமைதியாக இருப்பதால், இதற்கு சைலன்ட் வேலி என்று ஆங்கிலேயர்கள் பெயர் சூட்டியதாகச் சொன்னார் நமது கைடு. புலி, சிறுத்தை, கரடி போன்ற மிருகங்களின் வரவால், இங்கு செக்யூரிட்டி பணிக்கு வேலையாட்கள் கிடைப்பது ரொம்ப சிரமமாகவும் இருப்பதாகச் சொன்னார் அவர்.</p>
<p class="content">சைலன்ட் வேலி, யானைகள் வழித்தடத்தின் இறுதிப் பகுதி. வெறும் மிருகங்கள் உலவும் காடு மட்டும் இல்லை; மூலிகை மற்றும் மருந்துத் தன்மைகொண்ட மரங்கள், செடிகள் நிறைந்த இயற்கையான வனப் பகுதி. இங்கு 200 வருடங்களாக வீற்றிருக்கும் மரங்கள் பலவற்றைக் காண்பித்தார் பழனி. இதன் இலைகள் கேன்சருக்கு மருந்தாகப் பயன்படுகின்றனவாம். பல அரிய வகை மூலிகை மரங்களை அந்நிய நிறுவனங்களின் தொழிற்சாலைக் கட்டமைப்புக்குத் தத்துக் கொடுக்காமல், காட்டையும், காட்டிலுள்ள மரங்களையும் கேரள வனத் துறையினர் பாதுகாக்கும் விதம் அற்புதமாக இருந்தது. உண்மையில், அந்த இடத்தில் இடுக்கி போன்று பிரம்மாண்டமான டேம் அமைக்க முடிவு செய்து, பாறைகளை வெடி வைத்துத் தகர்த்தபோது, மரங்களுக்கும் விலங்குகளுக்கும் சேதம் ஏற்படக் கூடும் என்று, அணைக் கட்டுமானப் பணிகளைப் பாதியிலேயே நிறுத்திவிட்டார்களாம். மனிதர்களின் பேராசைக்கு இலக்காகாமல் தப்பித்து, அமைதியான அம்சமாக இருக்கிறது இந்த அமைதிப் பள்ளத்தாக்கு.</p>
<p class="content">கிட்டத்தட்ட நான்கு மணி நேரம் சுத்தமான காற்றைச் சுவாசித்த பிறகு, மீண்டும் எக்கோ ஸ்போர்ட்டின் ஆக்ஸிலரேட்டரில் கால்வைத்தோம். ஹைவேஸில் பட்டையைக் கிளப்பிய எக்கோஸ்போர்ட், ஆஃப் ரோடு ஏரியாவில் லேசாகத் திக்கித் திணறியது.</p>
<p class="content">ஒருவழியாக மனமே இல்லாமல், காட்டுப் பகுதியிலிருந்து வெளியே வந்து, மறுபடியும் நகர நெருக்கடிக்குள் சிக்கிக் கொண்டிருந்தது எக்கோ ஸ்போர்ட்!</p>
<p style="text-align: right"><span style="color: #0000ff"><img hspace="2" alt="" vspace="2" align="absMiddle" width="30" height="30" src="http://cdnw.vikatan.com/motor/2014/02/mdrlod/images/aaaaa(4).jpg">தி.விஜய் </span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஷெல் போட்டி... </div>
<div class="subtitle1">வெற்றிக் கொடி கட்டு! </div>
<div class="subtitle2">ந.கீர்த்தனா </div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="550" height="416" src="http://cdnw.vikatan.com/motor/2014/02/mdrlod/images/P77A.jpg"></p>
<p class="content"><img hspace="2" alt="" vspace="2" align="absMiddle" width="45" height="42" src="http://cdnw.vikatan.com/motor/2014/02/mdrlod/images/p77b.jpg">ரிபொருள் தேவையும் சிக்கனமும்தான் இப்போது உலகப் பிரச்னை. அதற்காக, பல்வேறு அமைப்புகள் ஆராய்ச்சிகளில் ஈடுபட்டிருக்கின்றன.</p>
<p class="content">இதில், புகழ் பெற்ற ஆயில் - எரிபொருள் நிறுவனமான ஷெல், உலக அளவில் மாணவர்களிடையே சிறந்த யோசனைகளை வரவேற்கும் விதமாக, ஒரு போட்டியை ஃபிலிப்பைன்ஸ் தலைநகர் மணிலாவில் வரும் பிப்ரவரி 5 முதல் 9-ம் தேதி வரை நடத்துகிறது. இதில் கலந்து கொள்ள அமெரிக்கா, ஆசியா, ஐரோப்பா ஆகிய கண்டங்களில் இருந்து மாணவக் குழுக்களைத் தேர்வுவைத்து தேர்ந்தெடுத்துள்ளது ஷெல். பெட்ரோல், டீசல், சோலார், எத்தனால், எலெக்ட்ரிக் என ஐந்து வகைளாகப் பிரித்து, ஒவ்வொன்றிலும் சிறந்த மைலேஜ் அளிக்கும் வாகனத்தைத் தேர்ந்தெடுக்க இருக்கின்றனர்.</p>
<p class="content">உலக அளவில் பல்வேறு நாடுகளில் இருந்து பொறியியல் கல்லூரி மாணவர்கள் இந்தப் போட்டியில் பங்குபெறுகின்றனர். இந்தியாவில் இருந்து மொத்தம் 17 மாணவ அணிகள் இந்தப் போட்டியில் பங்கெடுக்கின்றன. பலகட்டத் தேர்வுகள், சோதனைகளுக்குப் பிறகு, சென்னை எம்ஐடி கல்லூரியில் இருந்து இரண்டு அணிகள் தேர்வாகியுள்ளன என்பதுதான் சிறப்பு.</p>
<p style="text-align: center"><img align="middle" width="500" height="447" alt="" src="http://cdnw.vikatan.com/motor/2014/02/mdrlod/images/P77.jpg"></p>
<p class="content">இதில், இறுதியாண்டு மாணவர்கள் அடங்கிய 'எம்.ஐடி எக்கோ வாரியர்ஸ்’ என்ற அணி, 'எக்கோ ஸ்பார்க்’ எனும் எலெக்ட்ரிக் கார் ஒன்றை உருவாக்கியுள்ளது. ஷெல் நிறுவனத்தின் விதிமுறைகளுக்கு ஏற்ப இந்த காரை வடிவமைத்துள்ளனர். ''இந்த எலெக்ட்ரிக் கார் 386 ளீனீ/ளீகீலீ மைலேஜ் அளிக்கும்'' என்கிறார் எக்கோ வாரியர்ஸ் அணித் தலைவர் ப்ரதீஷ் பிரபு.</p>
<p class="content">அதேபோல், மூன்றாம் ஆண்டு மாணவர்கள் அடங்கிய 'எம்ஐடி க்ரூஸர்’ என்ற அணி, 'எண்ட்யூர்’ என்ற 350 சிசி இன்ஜின்கொண்ட பெட்ரோல் காரை உருவாக்கியுள்ளது. ''இதில், மணிக்கு அதிகபட்சம் 50 கி.மீ வேகம் வரை செல்ல முடியும். லிட்டருக்கு 110 கி.மீ முதல் 125 கி.மீ வரை மைலேஜ் அளிக்கும்'' என்கிறார் க்ரூஸர் அணித் தலைவர் ராகுல்.</p>
<p class="content">கான்செப்ட் வடிவில் உருவாகும் இது போன்ற வாகனங்கள்தான் பின்னாளில் சாலையில் செல்லும் வாகனங்களாக மாறுகின்றன. உலக அளவில் கவனத்தை ஈர்த்திருக்கும் இந்தப் போட்டியில் பங்குபெறும் தமிழகத்தைச் சேர்ந்த மாணவ அணிகள், வெற்றிக் கோப்பையுடன் திரும்பட்டும் என்று வாழ்த்துவோம்.</p>
<p style="text-align: right"><span style="color: #0000ff"><img hspace="2" vspace="2" align="absMiddle" width="30" height="30" alt="" src="http://cdnw.vikatan.com/motor/2014/02/mdrlod/images/aaaaa(3).jpg">தி.குமரகுருபரன்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மீட்டருக்கு மேலே பிரச்னை! எப்போது தீரும்? </div>
<div class="subtitle1">நா.சிபிச்சக்கரவர்த்தி</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="550" height="411" src="http://cdnw.vikatan.com/motor/2014/02/mdrlod/images/p66a.jpg"></p>
<p class="content"><img hspace="3" alt="" vspace="3" align="absMiddle" width="25" height="25" src="http://cdnw.vikatan.com/motor/2014/02/mdrlod/images/p66.jpg">ன்னையின் அடையாளமான ஆட்டோ, அண்மைக் காலமாக சர்ச்சைகளில் சிக்கித் தவிக்கிறது. ஆட்டோக்களுக்குப் புதிய கட்டண நிர்ணயம் செய்தது முதல் பல்வேறு பிரச்னைகள். மீட்டர் திருத்துவது; மீட்டர் போட்டு அரசு நிர்ணயித்த கட்டணம் வாங்குவது எனத் தொடங்கிய பிரச்னை, இப்போது ஸ்டிக்கர் ஒட்டுவதில் முட்டிக்கொண்டு இருக்கிறது. 'அரசு - ஆட்டோ ஓட்டுநர்கள் - பொதுமக்கள்’ - இந்த மூன்று தரப்பிலும் ஒருவர் மீது ஒருவர் குற்றம் சுமத்துகின்றனர். சமீபத்தில், மீட்டர் போட்டு அரசு நிர்ணயித்த கட்டணம் வசூலிக்கும் ஆட்டோக்களுக்கு, 'சிறந்த ஆட்டோ’ என ஸ்டிக்கர் ஒட்டப்படும் என அறிவித்தது காவல் துறை. இது, ஆட்டோ ஓட்டுநர்கள் மத்தியில் சலசலப்பைக் கிளப்ப... பயணிகளோ, 'சூப்பர்’ என்கிறார்கள். ஆட்டோ டிரைவர்களுக்கு என்னதான் பிரச்னை? சென்னை மாவட்ட ஆட்டோ ஓட்டுநர் நல சங்க நிர்வாகிகளைச் சந்தித்துப் பேசினோம்.</p>
<p class="content">'ஆட்டோவுக்குக் குறைந்தபட்சம் 25 ரூபாயும், ஒரு கிலோ மீட்டருக்கும் 12 ரூபாயும் அரசு நிர்ணயித்திருக்கிறது. இன்றைய நிலவரப்படி, ஒரு ஆட்டோ சராசரியாக ஒரு நாளைக்கு 100 கிலோ மீட்டர் தூரம் இயங்குகிறது என்றால், அதில் பயணிகள் இல்லாமல் காலியாக 25 கிலோ மீட்டர் தூரமாவது இயங்கும். மீதம் உள்ள 75 கிலோ மீட்டரில்தான் வருமானம் ஈட்ட முடியும். ஒருவருடைய ஒருநாள் வருமானம், அதிகபட்சமாக 900 ரூபாய் என்று வைத்துக்கொண்டாலும் அதில் உள்ள செலவுகளையும் பார்க்க வேண்டும். ஒரு நாளைக்கு எரிபொருள் மற்றும் ஆயில் செலவு 400 ரூபாய்; ஆட்டோ வாடகை, 150 ரூபாய்; டிரைவரின் சாப்பாட்டுச் செலவுகள், 100 ரூபாய்; ஆக மொத்தம் 650 ரூபாய். ஒருநாள் வருமானம் 900 ரூபாய் என்றால், மொத்தச் செலவு மட்டுமே 650 ரூபாயாக இருக்கிறது. மீதம் இருப்பது 250 ரூபாய் மட்டும்தான். இந்த சொற்ப வருமானத்தை வைத்துக்கொண்டு ஆட்டோ ஓட்டுநர்கள் எப்படிக் குடும்பம் நடத்த முடியும்?'' என்று கேட்டார், ஆட்டோ நலச் சங்க நிர்வாகியான ராஜி அசோக்.</p>
<p class="content">''இது மட்டுமல்ல, ஆர்.டி.ஓ, போலீஸ் சோதனை என்ற பெயரில் கெடுபிடி அதிகம் செய்கிறார்கள். இப்போது ஸ்டிக்கர் வேறு ஓட்டுகிறார்கள். இதுவரை கேஸே இல்லாத ஆட்டோக்களுக்குச் சிவப்பு வண்ண ஸ்டிக்கரும், மீட்டர் போட்டு ஓட்டும் ஆட்டோக்களுக்கு நீல வண்ண ஸ்டிக்கரும் ஒட்டப்படும் என அறிவித்திருக்கிறார்கள். இது, ஆட்டோ ஓட்டுநர்களுக்கு உள்ளேயே பிரிவினையை உருவாக்குவது போல இருக்கிறது.</p>
<p class="content">எஸ்.எம்.எஸ், தொலைபேசி மூலம் வரும் ஆட்டோ மீதான புகாரின் பேரில், ஆட்டோ ஓட்டுநர்களின் மீது நடவடிக்கை எடுக்கிறார்கள். சில இடங்களுக்கு ஆட்டோ ஓட்டுநர்கள் பயணிகள் கூப்பிடும் இடத்துக்குப் போக முடியாத சூழ்நிலை ஏற்படுகிறது. இதனால், ஆட்டோ வராத காரணத்தை வைத்துக்கொண்டும் வீண் புகார் செய்கிறார்கள். ஒரு புறம் அரசாங்கம், மற்றொருபுறம் மக்கள் என எங்களைக் கட்டம் கட்டிவைத்து அடிக்கிறார்கள்'' என்று குமுறினார் சங்கத் தலைவர் வெங்கடேசன்.</p>
<p class="content">ஆனால், ஆட்டோ பயணிகள் தரப்பு, ''அழைத்த இடத்துக்கு வருவது இல்லை. மீட்டர் போடுவீர்களா என்று கேட்டால், ஏளனமாகப் பார்க்கிறார்கள். மீட்டருக்கு மேல் எவ்வளவு தருவீர்கள் என்று கேட்கிறார்கள். இத்தனை ஆண்டுகளுக்குப் பிறகாவது மீட்டர் போடும் வழக்கம் வந்துள்ளது. அதைக் கடைப்பிடிக்கவில்லை என்றால், புகார் செய்யாமல் என்ன செய்வது?'' என்கின்றனர்.</p>
<p class="content">இது குறித்து போக்குவரத்து உயர் அதிகாரி ஒருவரிடம் கேட்டபோது, ''முத்தரப்புக் குழு அமைத்து, ஒப்புக் கொண்ட கட்டணத்தில், குறிப்பிட்ட காலக்கெடு அளித்துத்தான் இதை அரசு அமல்படுத்தியுள்ளது. அதைக் கடைப்பிடிக்காமல் மீறுபவர்கள் மீது நடவடிக்கை எடுப்பதுதான் எங்கள் பணி. எங்களுக்கு எந்தப் பாகுபாடும் இதில் இல்லை. ஸ்டிக்கர் விஷயம் பொதுமக்களுக்கு உதவுவதற்காகவே! இதைப் பார்த்து அனைத்து ஆட்டோ ஓட்டுநர்களும் இந்த வளையத்துக்குள் வருவதற்காகவே உருவாக்கப்பட்டுள்ளது. இதுவரை ஒரு வழக்குக் கூட பதியப்படாமல் இருக்கும் ஆட்டோக்களுக்கு மட்டும்தான் சிவப்பு ஸ்டிக்கர் அளிக்கிறோம். இப்போது 3,000 ஆட்டோக்களுக்கு இந்த ஸ்டிக்கர் வழங்க ஏற்பாடு செய்துள்ளோம். இதுபோலச் செய்வதால், மக்களுக்கும் ஆட்டோக்கள் மீது நம்பிக்கை வரும். பல ஆட்டோ டிரைவர்களே இந்தத் திட்டத்தைப் பாராட்டுகிறார்கள்'' என்கிறார்.</p>
<p class="content">ஆட்டோவுக்கும் மீட்டருக்கும் ஏழாம் பொருத்தம் என்பது முடிவுக்கு வரும் நாள் எப்போது?  </p>
<p style="text-align: right"><span style="color: #0000ff"><img hspace="2" alt="" vspace="2" align="absMiddle" width="30" height="30" src="http://cdnw.vikatan.com/motor/2014/02/mdrlod/images/aaaaa.jpg">ப.சரவணக்குமார்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ரீடர்ஸ் ரிவியூ: ஆடிக்குப் போட்டி ஆக்டேவியா! </div>
<div class="subtitle1">பி.விவேக் ஆனந்த் கு.கார்முகில்வண்ணன்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="650" height="360" src="http://cdnw.vikatan.com/motor/2014/02/mdrlod/images/p68a.jpg"></p>
<p style="text-align: center"><img alt="" align="middle" width="350" height="262" src="http://cdnw.vikatan.com/motor/2014/02/mdrlod/images/p68b.jpg"></p>
<p class="content"><img hspace="2" alt="" vspace="2" align="absMiddle" width="40" height="26" src="http://cdnw.vikatan.com/motor/2014/02/mdrlod/images/p68.jpg">ன் ஸ்கோடாவின் தீவிர ரசிகன். ஏற்கெனவே லாரா வைத்திருந்தேன். புதிய கார் வாங்க வேண்டும் என யோசித்த சமயத்தில்தான் ஆக்டேவியா சந்தைக்கு வந்தது. 15 - 18 லட்சம் பட்ஜெட் வைத்திருந்தேன். ஆனால், ஸ்கோடா ஆக்டேவியா, எதிர்பார்த்ததைவிட 6 லட்சம் அதிகமாக இருந்தது. எனினும், லாரா அளித்த திருப்தி என்னை ஆக்டேவியாவை வாங்கத் தூண்டியது. டெஸ்ட் டிரைவ்கூடச் செய்யவில்லை. திருச்சி ஷோரூமில் இருந்து எடுத்த முதல் ஆள் நான்தான். எதிர்பார்த்தது போலவே, ஸ்கோடா ஆக்டேவியா ஆட்டோமேட்டிக் அசத்திவிட்டது. இப்போது இளவர்மன் ஹேப்பி அண்ணாச்சி.</p>
<p style="text-align: center"><span style="color: #800000">ஏன் ஸ்கோடா ஆக்டேவியா? </span></p>
<p class="content">இந்த செக்மென்ட்டில் ஃபோக்ஸ்வாகன் ஜெட்டாவுக்கும் ஸ்கோடா ஆக்டேவியாவுக்கும்தான் போட்டி. ஆனால், நான் ஏற்கெனவே லாரா வைத்திருந்ததால், இதன் சிறப்பம்சங்களைப் படித்த உடனேயே ஆக்டேவியாதான் வாங்குவது என்று முடிவு செய்துவிட்டேன். ஏனெனில், ஸ்கோடாவின் ரிச் லுக் - சொகுசு ஆகிய இரண்டும், இந்த செக்மென்டில் ஆடி போன்ற கார்களுடன் போட்டி போடத் தகுதி வாய்ந்தவை. ஆனால், அதன் விலையைவிட 30 சதவிகிதம் இது விலை குறைவு. இது எல்லாம்தான் ஆக்டேவியா தேர்வு செய்யக் காரணம்.</p>
<p style="text-align: center"><span style="color: #800000">ஷோரூம் அனுபவம் </span></p>
<p class="content">திருச்சி பிராட்டியூர் குருதேவ் மோட்டார்ஸில் இந்த காரை வாங்கினேன். ஷோரூம் மேனேஜர் ஏற்கெனவே அறிமுகமானவர் என்பதால், ஆக்டேவியா ஷோரூமுக்கு வந்ததுமே எனக்கு அதன் சிறப்பம்சங்கள் குறித்து போனில் சொன்னார். தஞ்சாவூருக்கு வந்து ஷோரூம் ஆட்கள் அட்வான்ஸ் வாங்கிச் சென்றார்கள். எல்லா வேலைகளும் முடித்த பிறகு, திருச்சிக்கு ஷோரூம் வாசலில் 15 நிமிடங்கள்தான் நின்றேன். கார் சாவி கைக்கு வந்துவிட்டது. ஆனால் என்ன... கார்  வாங்கிய பிறகு பென் டிரைவ் அடாப்டர் தருவதாகச் சொன்னார்கள்; இன்னும் தரவில்லை. அதன் பிறகு, நானும் ஷோரூம் பக்கம் போகவில்லை. ஷோ ரூமில் டெக்னிக்கல் வைஸ் கொஞ்சம் அப்டேட் இல்லை. ஆனால், நான் லாரா வாங்கிய மதுரை குருதேவ் மோட்டார்ஸில் சர்வீஸ் அருமையாக இருக்கும். அதனால் சர்வீஸ் என்றால், மதுரைதான் எனக்கு ஓகே!</p>
<p style="text-align: center"><img alt="" align="middle" width="600" height="1047" src="http://cdnw.vikatan.com/motor/2014/02/mdrlod/images/p68c.jpg"></p>
<p style="text-align: center"><span style="color: #800000">பெர்ஃபாமென்ஸ் </span></p>
<p class="content">இரண்டரை மாதங்களில் 7,000 கி.மீ ஓட்டிவிட்டேன். எனக்கு அடிக்கடி சென்னை, கோவை என ஒவ்வொரு வாரமும் ட்ரிப் இருக்கும். ஆட்டோமேட்டிக்கில் இயங்கும் இதன் பெர்ஃபாமென்ஸ், கையாளுமைக்கு முன் மற்ற கார்கள் நெருங்க முடியாது. ஆனால், சிட்டி சிக்னலில் நிற்கும்போது இன்ஜின் சத்தம் எரிச்சலைக் கிளப்புகிறது. நெடுஞ்சாலையில் ஆரம்ப வேகத்தில் மந்தமாக இருப்பதுபோலத் தோன்றினாலும், போகப் போக பட்டையைக் கிளப்புகிறது. மணிக்கு 140 கி.மீ வேகத்தில் சாதாரணமாகப் பயணிக்க முடிகிறது. ஆட்டோமேட்டிக் டீசல் கார்களில் பெர்ஃபாமென்ஸில் நம்பர் ஒன் ஆக்டேவியாதான். என் ஓட்டுதல் முறைக்கு சிட்டிக்குள் லிட்டருக்கு 12 கி.மீ, நெடுஞ்சாலையில் 15 முதல் 17 கி.மீ வரை தருகிறது.</p>
<p style="text-align: center"><span style="color: #800000">ப்ளஸ் </span></p>
<p class="content">காருக்குள் இடவசதி அருமை. கார் டிக்கியின் கொள்ளளவு அதிகம் என்பதால், குடும்பத்துடன் ஜாலியாக டிரிப் அடிக்கலாம். 6 காற்றுப் பைகள் இருப்பதால், பாதுகாப்புக்குப் பஞ்சமில்லை. டேஷ் போர்டு அருமையான டிசைன். டச் ஸ்க்ரீன் வசதி சூப்பர். டிரைவர் சீட், இனோவாவுக்குப் பிறகு இந்த காரில்தான் அற்புதமாக இருக்கிறது. சஸ்பென்ஷன் நன்றாக இருப்பதால், மேடு பள்ளங்களில் அதிர்வுகள் இல்லை. பின்பக்க ஏ.சி வென்ட் இதில் இருக்கிறது. ஆடி போன்ற கார்களில் இருக்கும் 'டே டைம் ரன்னிங் லைட்ஸ்’ அட்டகாசம். இன்டீரியர் டிசைன் சிறப்பாக உள்ளது.</p>
<p style="text-align: center"><span style="color: #800000">மைனஸ் </span></p>
<p class="content">எனக்கு டயர் கிரிப் கொஞ்சம் குறைவது போல் ஒரு ஃபீலிங். மேலும், பென் டிரைவ் ஸ்லாட் வைக்காதாது பெரிய மைனஸ். எஸ்.டி கார்டு வசதியை எல்லாம் யார் கேட்டா? காரின் பின்பக்க டிசைன் ரேபிட் போலவே இருப்பதும் மைனஸ். ஃப்யூல் மீட்டரை ஏன் அனலாக் மீட்டராகக் கொடுத்தார்கள் என்று தெரியவில்லை. டேஷ் போர்டில் இட நெருக்கடியால் சில பொருட்களை வைக்க முடியவில்லை. அதேபோல, முன்பக்கக் கதவில் சிங்கிள் லாக் மட்டுமே கொடுத்திருக்கிறார்கள். இதனால் குழந்தைகளை முன்னால் உட்கார வைப்பது ரிஸ்க்.</p>
<p style="text-align: center"><span style="color: #800000">என் தீர்ப்பு </span></p>
<p class="content">20 லட்சம்தான் பட்ஜெட் என்பவர்கள்கூட இந்த காருக்காக தங்கள் பட்ஜெட்டைக் கொஞ்சம் மாற்றிக்கொள்ளலாம். ஓட்டுதல் தரத்துக்காகவும், ரிச் லுக்குக்காகவும் தாராளமாக வாங்கலாம். மேலும், இந்த செக்மென்ட்டில் ஆடி, பென்ஸ் போன்ற கார்களுக்கு செம போட்டியாக இருக்கிறது. அவற்றுடன் ஒப்பிடும்போது ஆக்டேவியா விலை குறைவு. ரீ-சேல் மதிப்பும் அதிகம். மேலும், ஆட்டோமேட்டிக் டீசல் காரை அனுபவித்து ஓட்ட வேண்டும் என்பவர்கள், கண்ணை மூடிக்கொண்டு இந்த காரை வாங்கலாம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">டெட்ராய்ட் ஆட்டோ ஷோ!</div>
<div class="subtitle1">ர.ராஜா ராமமூர்த்தி </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><img alt="" align="right" width="230" height="172" src="http://cdnw.vikatan.com/motor/2014/02/mdrlod/images/p78g(1).jpg">ஆ</span>ர்ப்பாட்டங்கள் எதுவும் இல்லாமல் அமைதியாக நடந்து முடிந்திருக்கிறது டெட்ராய்ட் ஆட்டோ ஷோ. உலக அளவில், ஆட்டோமொபைல் தொழிலில் டெட்ராய்ட் நகரத்துக்கு முக்கிய இடம் உண்டு. அமெரிக்க ஆட்டோமொபைல் சந்தையின் ஆணி வேர், இந்த நகரம்தான். இந்தமுறை அமெரிக்க கார் தயாரிப்பாளர்களைவிட ஐரோப்பிய நாடுகள் மற்றும் ஜப்பான் கார் தயாரிப்பாளர்களின் தாக்கம்தான் அதிகம் இருந்தது. உலக ஆட்டோமொபைல் துறையில், கார் டிசைன் பற்றிய கண்ணோட்டம் விரைவில் மாறவிருக்கிறது என்பது, இங்கு அறிமுகமான கான்செப்ட் கார்களைப் பார்த்தாலே புரிந்துகொள்ளலாம். காரணம், இந்தமுறை காட்சிக்கு வைக்கப்பட்ட அனைத்து கான்செப்ட் கார்களும் அடுத்த தலைமுறை டிசைனாக வடிவமைக்கப்பட்டிருந்தன. இனி, இந்த டிசைன் தீம் படிதான் அந்த நிறுவனங்களின் எல்லா கார்களுமே விற்பனைக்கு வரவிருக்கின்றன.</p>
<p style="text-align: center"><img alt="" align="middle" width="500" height="338" src="http://cdnw.vikatan.com/motor/2014/02/mdrlod/images/p78.jpg"></p>
<p style="text-align: center"><span style="color: #ff0000">ஆடி ஆல்-ரோடு ஷூட்டிங் பிரேக் </span></p>
<p class="content">ஆடி நிறுவனம் அறிமுகப்படுத்திய இந்த கான்செப்ட் கார், டெட்ராய்ட் ஆட்டோ ஷோவில் அதிர்வலைகளை ஏற்படுத்தியது. 2016-ம் ஆண்டு அறிமுகமாக இருக்கும் ஆடியின் மிகச் சிறிய எஸ்யூவியான, க்யூ-1 காரின் கான்செப்ட் மாடல் இதுதான். எதிர்காலத்தில் அறிமுகமாகும் எல்லா ஆடி கார்களும் இந்த டிசைன் கான்செப்ட்டில்தான் தயாரிக்கப்பட இருக்கின்றன. ஆடியின் டிரேட் மார்க் க்ரில், வழக்கத்தைவிட இதில் மிரட்டலாக இருக்கிறது. இந்த கான்செப்ட்டின் இன்னொரு ஸ்பெஷல், இதன் உள்பக்கம். தனித் தனி டயல்களாக இல்லாமல், ஒற்றை எல்சிடி திரைக்குள் ஸ்பீடோ, ஓடோ, டேக்கோ மீட்டர்கள் முதல் நேவிகேஷன் வரை அத்தனையையும் கொண்டுவந்து விட்டார்கள்.  இதனால், டேஷ்போர்டு புதுமையாகவும், அதிக இட வசதிகொண்டதாகவும் இருக்கிறது.</p>
<hr>
<p style="text-align: center"> <img alt="" align="middle" width="500" height="323" src="http://cdnw.vikatan.com/motor/2014/02/mdrlod/images/p78a.jpg"></p>
<p class="content"><span style="color: #ff0000">நிஸான் ஸ்போர்ட் செடான் கான்செப்ட் </span></p>
<p class="content">டெட்ராய்ட் ஆட்டோ ஷோவின் முக்கிய அறிமுகங்களில் ஒன்று, நிஸானின் ஸ்போர்ட் செடான் கான்செப்ட். நிஸான் நிறுவனம் இனி விற்பனைக்குக் கொண்டுவரப்போகும் அனைத்து நிஸான் கார்களிலும் இதன் டிசைன் அம்சங்கள் பயன்படுத்தப்படும். 2016-ம் ஆண்டுக்குள் அறிமுகமாக இருக்கும் அடுத்த தலைமுறை 'மைக்ரா’ ஹேட்ச்பேக் காரிலும் இந்த டிசைன் அம்சங்கள் இருக்கும். இந்த கான்செப்ட்டில் இருக்கும் 'ஃப்ளோட்டிங் ரூஃப்’ டிசைன், இனி வரவிருக்கும் நிஸானின் செடான் கார்களில் பயன்படுத்தப்படும். இந்த கான்செப்ட்டில் இருப்பது 300 hp சக்தியை அளிக்கும் 3.5 லிட்டர் V6 இன்ஜின். எக்ஸ்ட்ரானிக் சிவிடி கியர்பாக்ஸுடன் ஃப்ரன்ட் வீல் டிரைவ்கொண்ட இதில், புதுமையான சஸ்பென்ஷன் சிஸ்டமும் பொருத்தப்பட்டுள்ளது.</p>
<hr>
<p style="text-align: center"><span style="color: #ff0000"><img alt="" align="middle" width="670" height="377" src="http://cdnw.vikatan.com/motor/2014/02/mdrlod/images/p78b.jpg"></span></p>
<p class="content"><span style="color: #ff0000">டொயோட்டா FT-1 ஸ்போர்ட்ஸ் கூபே கான்செப்ட் </span></p>
<p class="content">உலகில் இதுவரை வந்த ஸ்போர்ட்ஸ் கார்களில், டொயோட்டா சுப்ராவுக்கு மிக முக்கிய இடம் உண்டு. 2002-ம் ஆண்டுடன் சுப்ராவின் தயாரிப்பு முடிந்துபோனது. அந்த கார்தான் இப்போது FT-1 ஸ்போர்ட்ஸ் கான்செப்ட் மூலம் மறுபிறவி எடுக்கப்போகிறதாம். FT என்றால் 'ஃப்யூச்சர் டொயோட்டா’ என்று அர்த்தம். சுமாரான டிசைன்கொண்ட சாதாரண கார்களைத் தயாரிக்கத்தான் டொயோட்டா சரிப்பட்டு வரும் என்று இமேஜ் இருந்ததை, FT-1 கான்செப்ட் மொத்தமாக மாற்றிவிட்டது. தலைகீழாக பொருத்தப்பட்டு இருக்கும் ரியர்வியூ மிரர், மிகத் தாழ்வாக இருக்கும் காரின் பானெட், காரின் முன்பக்க பம்பருக்குக் கீழ் இருக்கும் இரண்டு ஃபேன்கள், ஆட்டோமேட்டிக் ஸ்பாய்லர், மிரட்டலான எல்இடி, இன்ஜின் தெரியும்படி வடிவமைக்கப்பட்டுள்ள க்ளியர் பேனல் போன்றவை கண்களைக் கவர்கின்றன. கியர், டிரைவிங் மோட் போன்ற விஷயங்களை ஸ்டீயரிங் வீலிலேயே பார்த்துக்கொள்ளலாம். ஜெட் விமானங்களில் இருப்பது போன்ற டிஸ்ப்ளேவில் காரின் டயல்கள் இடம்பிடித்திருக்கின்றன. ஃப்ரன்ட் இன்ஜின் - ரியர் வீல் டிரைவ் கான்செப்ட்டான இதன் சக்தி விபரங்களை டொயோட்டா வெளியிடவில்லை.</p>
<hr>
<p style="text-align: center"> <img alt="" align="middle" width="670" height="300" src="http://cdnw.vikatan.com/motor/2014/02/mdrlod/images/p78c.jpg"></p>
<p class="content"><span style="color: #ff0000">வால்வோ கான்செப்ட் XC கூபே </span></p>
<p class="content">ஒரு வாடிக்கையாளரை ஷோரூமுக்குள் இழுக்கும் முதல் அம்சம், அதன் டிசைன்தான் என்பதை வால்வோ நிறுவனம் ரொம்பவே தாமதமாக உணர்ந்திருக்கிறது. இப்போது தனது கார்களில் பல அதிரடி மாற்றங்களைச் செய்ய ஆரம்பித்திருக்கிறது. அதில், முதல் விஷயம் டிசைன். இப்போது டெட்ராய்ட் ஆட்டோ ஷோவில் கான்செப்ட் XC கூபே காரை அறிமுகப்படுத்தி, மக்களின் பாராட்டைப் பெற்றுள்ளது. அடுத்த தலைமுறை XC90 எஸ்யூவி காருக்கான கான்செப்ட் டிசைன்தான் இந்த கார். 2014 டெட்ராய்ட் ஆட்டோ ஷோவில்  சிறந்த கான்செப்ட் காருக்கான 'Eyes on Design’ விருதையும், புதுமையான விதத்தில் வண்ணங்கள், கிராஃபிக்ஸ் மற்றும் பொருட்கள் கலந்து உருவாக்கியதற்கான விருதையும் இந்த கான்செப்ட் XC கூபே தட்டிச் சென்றுள்ளது. மேலும், இதில் இருக்கும் T-வடிவ ஹெட்லைட், கான்கேவ் க்ரில்,  மிக மெலிதாக இருக்கும் டெயில் லைட்டுகள் போன்ற டிசைன் நுணுக்கங்கள், நிச்சயம் வால்வோவின் வருங்கால எஸ்யூவி-களில் இருக்கும். 'Scalable Product Architecture’ என்ற வால்வோவின் புதிய கட்டுமானக் கொள்கையின்படி உருவாக்கப்பட இருக்கும் முதல் வால்வோ காரும் இதுதான்.</p>
<hr>
<p style="text-align: center"><span style="color: #800000">தயாரிப்பு கார்கள் </span></p>
<p class="content"><span style="color: #ff0000">பிஎம்டபிள்யூ எம்3 செடான், எம்4 கூபே </span></p>
<p class="content">பெர்ஃபாமென்ஸ் கார்களின் வரலாற்றில், பிஎம்டபிள்யூ M3 கார்களுக்கு தனி இடம் உண்டு. பிஎம்டபிள்யூ E30M3 கார் இன்றுவரை உலகின் சிறந்த டிரைவிங் கார்களில் ஒன்றாகக் கருதப்படுகிறது. 1985-ம் ஆண்டு வெளிவந்த இந்த காரின் ரீ-சேல் மதிப்பு, இப்போது இரண்டு மடங்கு. 2014 டெட்ராய்ட் ஆட்டோ ஷோவில், உலகில் முதன்முறையாக அனைவருக்கும் தரிசனம் தந்தன புதிய பிஎம்டபிள்யூ M3 செடான் மற்றும் M4 கூபே. M3 செடான் காரின் கூபே வடிவத்தைத்தான் M4 கூபே என்றழைக்கிறது பிஎம்டபிள்யூ. மற்றபடி இரு கார்களுக்கும் எந்த வித்தியாசமும் இல்லை. புதிய M3/ M4 கார்களின் மிக முக்கிய மாற்றம், இவற்றின் இன்ஜின். முந்தைய தலைமுறை M3 காரில் இருந்தது V8 இன்ஜின். இப்போது புதிய தலைமுறை M3/ M4 கார்களில் பிஎம்டபிள்யூ நிறுவனம் திரும்பவும் இன்-லைன் ஸ்ட்ரெயிட் 6 இன்ஜினை இரண்டு டர்போ சார்ஜர்களுடன் பொருத்தியிருக்கிறது. அதனால், பழைய V8 இன்ஜினைவிட இது அதிக சக்தியை அளிக்கிறது. இந்த M6 இன்ஜின் 425 hp சக்தியையும், 56.07 kgm டார்க்கையும் அளிக்கிறது. இந்த டார்க் பழைய இன்ஜினைவிட 40 சதவிகிதம் அதிகம். மேலும், பழைய M3-யைவிட புதியது 80 கிலோ எடை குறைவு. 'ஸ்மோக்கி பர்ன்-அவுட்’ என்ற பர்ன்-அவுட் தொழில்நுட்பத்தையும் புதிய M3/ M4 கார்களில் சேர்த்துள்ளது பிஎம்டபிள்யூ. இதன் மூலம், மெதுவான வேகத்தில் ஓட்டும்போதுகூட பர்ன் -அவுட் செய்ய முடியுமாம்.</p>
<p style="text-align: center"><img alt="" align="middle" width="500" height="333" src="http://cdnw.vikatan.com/motor/2014/02/mdrlod/images/p78d.jpg"></p>
<hr>
<p style="text-align: center"><span style="color: #ff0000">2015 ஃபோர்டு மஸ்டாங்</span></p>
<p style="text-align: center"><span style="color: #ff0000"><img alt="" align="middle" width="500" height="352" src="http://cdnw.vikatan.com/motor/2014/02/mdrlod/images/p78e.jpg"></span></p>
<p class="content">ஃபோர்டு மஸ்டாங் - அமெரிக்க ஆட்டோமொபைல் ஆர்வலர்களின் அடையாளம். அமெரிக்கர்கள் கர்வத்துடன் கொண்டாடும் கார், மஸ்டாங். புதிய 2015 மஸ்டாங் ஏற்கெனவே புகைப்படங்களில் வெளியானாலும் முதன்முதலாக நேரடியாக மக்களுக்குக் காட்டப்பட்டது 2014 டெட்ராய்ட் ஆட்டோ ஷோவில்தான். அடுத்த தலைமுறை டிஸைன் மாற்றங்கள் ஃபோர்டு மஸ்டாங் காரிலும் உண்டு. இதுவரை வந்த மஸ்டாங் தலைமுறை கார்கள் அனைத்திலும் ஃபோர்டு நிறுவனம் விடாப்பிடியாக வைத்திருந்த ஒரே விஷயம், சாலிட் ரியர் ஆக்ஸில். முதன்முறையாக புதிய மஸ்டாங்கில் இண்டிபென்டன்ட் ரியர் சஸ்பென்ஷனைப் பொருத்தியிருக்கிறது. திடீரென்று ஃபோர்டு நிறுவனம் இப்படி செய்யக் காரணம், புதிய மஸ்டாங்கை உலகம் முழுக்க விற்கத் திட்டமிட்டு இருப்பதுதான். 2.3 லிட்டர் எக்கோபூஸ்ட், 3.7 லிட்டர் V6 மற்றும் 5.0 லிட்டர் V8 என மூன்று இன்ஜின் ஆப்ஷன்களுடன் விற்பனைக்கு வருகிறது புதிய மஸ்டாங். இதன் சக்தி விகிதங்கள் 300bhp யில் இருந்து 420 bhp வரை இருக்கின்றன. தேவைப்பட்டால், உலக ஆட்டோமொபைல் மார்க்கெட்டில் விற்பதற்காக ஹைபிரிட் மற்றும் டீசல் இன்ஜின்களைக்கூட பொருத்தலாம் என்கிற யோசனையில் இருக்கிறது ஃபோர்டு. முதன் முதலாக வாடிக்கையாளர்களுக்குத் தயாரிக்கப்பட்ட 2015 ஃபோர்டு மஸ்டாங் 'பேரட்-ஜாக்ஸன்,’ 3,00,000 அமெரிக்க டாலர்களுக்கு ஏலம் போனது. இது, காரின் சந்தை விலையைவிட 10 மடங்கு அதிகம். இந்தத் தொகை முழுவதும் டயாபடீஸ் ஆராய்ச்சி மையம் ஒன்றுக்குச் செல்கிறதாம்.</p>
<hr>
<p style="text-align: center"><img alt="" align="middle" width="500" height="333" src="http://cdnw.vikatan.com/motor/2014/02/mdrlod/images/p78f.jpg"></p>
<p style="text-align: center"><span style="color: #ff0000">2015 ஹூண்டாய் ஜெனிஸிஸ் </span></p>
<p class="content">ஹூண்டாய் நிறுவனம், பிஎம்டபிள்யூ - பென்ஸ் போல ஒரு பிரீமியம் கார் தயாரிப்பாளராக தன்னைக் காட்டிக்கொள்வதில், முன்னைவிட இப்போது தீவரமாக இயங்குகிறது. அதன் வெளிப்பாடுதான் 2015 ஹூண்டாய் ஜெனிஸிஸ் செடான். பழைய ஜெனிஸிஸ் காரை '5-சீரிஸ் காரின் பெர்ஃபாமென்ஸ், 7-சீரிஸின் சொகுசு, 3-சீரிஸின் விலை!’ என்றுதான் மார்க்கெட்டிங் செய்தது ஹூண்டாய். ஆனால், 2015 ஹூண்டாய் ஜெனிஸிஸ் மற்ற பிரீமியம் கார் தயாரிப்பாளர்களின் வயிற்றில் புளியைக் கரைத்திருக்கிறது. கடந்தமுறை நடந்த டெட்ராய்ட் ஆட்டோ ஷோவில்தான், புதிய ஜெனிஸிஸ் கான்செப்ட் மாடலை அறிமுகப்படுத்தியது. இப்போது, 2015 ஜெனிஸிஸ் தயாரிப்பு மாடலைக் கொண்டுவந்துவிட்டது ஹூண்டாய். தற்போது இந்தியாவில் அறிமுகப்படுத்தியிருக்கும் ஃப்ளூயிடிக் டிசைன் கான்செப்ட்-ன் அடுத்தக்கட்டமான 'ஃப்ளூயிடிக் வெர்ஷன்-2’ இந்த காரில் அறிமுகப்படுத்தியிருக்கிறார்கள். கூகுள் கண்ணாடியை இதில் இணைத்துப் பயன்படுத்தும் வசதியும் உண்டு. V6 மற்றும் V8 இன்ஜின் ஆப்ஷன்களும் 2015- மாடலில் இருக்கின்றன. அமெரிக்காவில் 2015 ஹூண்டாய் ஜெனிஸிஸ்-ன் விலை 40,000 டாலர்களுக்குள்தான் இருக்கும் என்கிறார்கள். இது, இதன் போட்டி கார்களைவிட மிகக் குறைவுதான். இப்போது புரிகிறதா ஹூண்டாயின் திட்டம்?</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கார் மேளா</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="500" height="343" alt="" src="http://cdnw.vikatan.com/motor/2014/02/mdrlod/images/p97.jpg"></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/p98(7).jpg"><img alt="" align="middle" width="450" height="306" src="http://cdnw.vikatan.com/motor/2014/02/mdrlod/images/p98aa(3).jpg"></a> </p>
<p style="text-align: center"> <a target="_blank" href="http://www.vikatan.com/motor/2014/02/mdrlod/images/p99(1).jpg"><img alt="" align="middle" width="450" height="303" src="http://cdnw.vikatan.com/motor/2014/02/mdrlod/images/p99a(1).jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/p100.jpg"><img alt="" align="middle" width="450" height="308" src="http://cdnw.vikatan.com/motor/2014/02/mdrlod/images/p100a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P101.jpg"><img alt="" align="middle" width="450" height="304" src="http://cdnw.vikatan.com/motor/2014/02/mdrlod/images/P101a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P102.jpg"><img alt="" align="middle" width="450" height="299" src="http://cdnw.vikatan.com/motor/2014/02/mdrlod/images/p102a.jpg"></a> </p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P103.jpg"><img alt="" align="middle" width="450" height="304" src="http://cdnw.vikatan.com/motor/2014/02/mdrlod/images/P103a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P104.jpg"><img alt="" align="middle" width="450" height="304" src="http://cdnw.vikatan.com/motor/2014/02/mdrlod/images/P104a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/p105.jpg"><img alt="" align="middle" width="450" height="304" src="http://cdnw.vikatan.com/motor/2014/02/mdrlod/images/p105a.jpg"></a> </p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P106.jpg"><img alt="" align="middle" width="450" height="306" src="http://cdnw.vikatan.com/motor/2014/02/mdrlod/images/P106a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P107.jpg"><img alt="" align="middle" width="450" height="304" src="http://cdnw.vikatan.com/motor/2014/02/mdrlod/images/P107a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P108.jpg"><img alt="" align="middle" width="450" height="306" src="http://cdnw.vikatan.com/motor/2014/02/mdrlod/images/P108a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P109.jpg"><img alt="" align="middle" width="450" height="306" src="http://cdnw.vikatan.com/motor/2014/02/mdrlod/images/P109a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P110.jpg"><img alt="" align="middle" width="450" height="304" src="http://cdnw.vikatan.com/motor/2014/02/mdrlod/images/P110a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P111.jpg"><img alt="" align="middle" width="450" height="303" src="http://cdnw.vikatan.com/motor/2014/02/mdrlod/images/P111a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P112.jpg"><img alt="" align="middle" width="450" height="308" src="http://cdnw.vikatan.com/motor/2014/02/mdrlod/images/P112a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P113.jpg"><img alt="" align="middle" width="450" height="303" src="http://cdnw.vikatan.com/motor/2014/02/mdrlod/images/P113a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P114.jpg"><img alt="" align="middle" width="450" height="301" src="http://cdnw.vikatan.com/motor/2014/02/mdrlod/images/P114a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P115.jpg"><img alt="" align="middle" width="450" height="307" src="http://cdnw.vikatan.com/motor/2014/02/mdrlod/images/P115a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P116.jpg"><img alt="" align="middle" width="450" height="307" src="http://cdnw.vikatan.com/motor/2014/02/mdrlod/images/P116a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P117.jpg"><img alt="" align="middle" width="450" height="307" src="http://cdnw.vikatan.com/motor/2014/02/mdrlod/images/P117a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P118.jpg"><img alt="" align="middle" width="450" height="306" src="http://cdnw.vikatan.com/motor/2014/02/mdrlod/images/P118a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P119.jpg"><img alt="" align="middle" width="450" height="302" src="http://cdnw.vikatan.com/motor/2014/02/mdrlod/images/P119a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P120.jpg"><img alt="" align="middle" width="450" height="305" src="http://cdnw.vikatan.com/motor/2014/02/mdrlod/images/P120a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P121.jpg"><img alt="" align="middle" width="450" height="308" src="http://cdnw.vikatan.com/motor/2014/02/mdrlod/images/P121a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P122.jpg"><img alt="" align="middle" width="450" height="306" src="http://cdnw.vikatan.com/motor/2014/02/mdrlod/images/P122a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P123.jpg"><img alt="" align="middle" width="450" height="307" src="http://cdnw.vikatan.com/motor/2014/02/mdrlod/images/P123a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P124.jpg"><img alt="" align="middle" width="450" height="305" src="http://cdnw.vikatan.com/motor/2014/02/mdrlod/images/P124a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P125.jpg"><img alt="" align="middle" width="450" height="305" src="http://cdnw.vikatan.com/motor/2014/02/mdrlod/images/P125a.jpg"></a></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மயங் பரேக் வி.ஐ.பி. பேட்டி </div>
<div class="subtitle1">செல்ல காராகும் செலெரியோ! </div>
<div class="subtitle2"> பி.ஆரோக்கியவேல்</div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="500" height="303" src="http://cdnw.vikatan.com/motor/2014/02/mdrlod/images/p26a.jpg"> </p>
<p class="content"><span style="color: #ff0000"><img alt="" align="left" width="200" height="207" src="http://cdnw.vikatan.com/motor/2014/02/mdrlod/images/p26.jpg">பு</span>திது புதிதாக எத்தனை கார்கள் வந்தாலும் நம் நாட்டைப் பொறுத்தவரை மாருதிதான் மாஸ். இந்தியாவில் விற்பனையாகும் இரண்டு கார்களில் ஒன்று, மாருதி. தொழிலாளர் பிரச்னை, அதனால் உற்பத்தி பாதிப்பு, மந்தமான மார்க்கெட் என்று தொடர் பிரச்னைகளில் சிக்கியிருந்த மாருதி, அடுத்த அத்தியாத்தை ஆரம்பிக்கிறது. இந்த அத்தியாயத்தின் நாயகன் செலெரியோ.</p>
<p class="content">ராஜஸ்தான் மாநிலத்தின் ஜோத்பூர் நகரம், மகரசங்கராந்தியை ஒட்டி காற்றாடித் திருவிழாவில் திளைத்திருந்த சமயம்... ரன்வே போல இருக்கும் ராஜஸ்தான் சாலையில் புதிய செலெரியோவை டெஸ்ட் டிரைவ் செய்யக் கிளம்புவதற்கு முன்பு, அந்த நிறுவனத்தின் உயர் அதிகாரியான மயங் பரேக் ஓர் சின்ன அறிமுகம் கொடுத்தார்.</p>
<p class="content"><span style="color: #ff0000">எ</span>ன்னுடைய சொந்த அனுபவத்தில் இருந்தே ஆரம்பிக்கிறேன். தினமும் வீட்டில் இருந்து ஆபீஸ் போவதற்குள், குறைந்தபட்சம் 30, 35 முறை கியர் மாற்ற வேண்டியிருக்கிறது. கிளட்ச் பற்றிச் சொல்லவே தேவை இல்லை. இதுவே சென்னை, பெங்களூரூ போன்ற ஜன நெரிசலான நகரங்களாக இருந்தால், நிலைமை இதைவிட மோசமாத்தான் இருக்கும். 'கியரில் இருந்தும் கிளட்ச்சில் இருந்தும் கார் ஓட்டுபவருக்கு விடுதலை கிடைத்தால், வாழ்க்கை எந்த அளவுக்கு ஈஸியாக இருக்கும்? இந்த ரீதியில் எங்கள் பொறியாளர்கள் யோசித்து உருவாக்கிய கார்தான் செலெரியோ - ஆட்டோ கியர் ஷிஃப்ட்!''</p>
<p class="content"><span style="color: #ff0000">''ஆட்டோமேட்டிக் கியர்பாக்ஸ் பிரீமியம் கார்களில்தான் ஹிட்டாகும்? செலெரியோ போன்ற காம்பேக்ட் கார்களில் இது எந்த அளவுக்கு வெற்றிபெறும்?'' </span></p>
<p class="content">''பிரீமியம் மற்றும் சொகுசு கார்களை ஓட்டுபவர்களுக்குக் கிடைக்கும் அதே வசதி, காம்பேக்ட் கார் ஓட்டுபவர்களுக்கும் கிடைக்க வேண்டும் என்பதுதான் மாருதியின் நோக்கம். அதேசமயம், சொகுசு கார்களைப் போல இதை, 'கம்ப்ளீட் ஆட்டோமேட்டிக்’ என்று சொல்ல நாங்கள் விரும்பவில்லை. இதில், மூன்று பெடல்களுக்குப் பதிலாக இரண்டுதான் இருக்கும். கிளட்ச் பெடல் இருக்காது. காரை எந்த வேகத்தில் செலுத்துகிறீர்களோ அதற்கு ஏற்ப, காரே கியரை மாற்றிக்கொள்ளும். அதனால், இதை நாங்கள், 'ஆட்டோ கியர் ஷிஃப்ட்’ தொழில்நுட்பம் என்று குறிப்பிட விரும்புகிறோம். எல்லோரும் சுலபமாகப் புரிந்துகொள்ள வேண்டும் என்பதற்காக, இதை 'ஈஸி டிரைவ்’ என்கிறோம்.</p>
<p class="content">மேனுவல் கார் போன்று ஓட்ட விரும்புபவர்களுக்கும் செலெரியோவில் இடம் உண்டு. 'டி’ டிரைவ் மோடில் இருந்து மேனுவல் மோடுக்கு மாற்றிக் கொண்டால், கியர் லீவரை மேனுவலாக மேலும் கீழுமாக நகர்த்தி, கியரைக் கூட்டவும் குறைக்கவும் முடியும். ஏதோ ஞாபகத்தில் காரின் வேகத்துக்கு ஏற்ப கியரைக் குறைக்கவில்லை என்றாலும், காரே உங்கள் வேலையைச் செய்துவிடும். காம்பேக்ட் கார்களில் அறிமுகமாகவிருக்கும் இந்தத் தொழில்நுட்பம், மாருதிக்கு மட்டுமல்ல, ஒட்டுமொத்த ஆட்டோமொபைல் துறைக்கே ஒரு புதிய புத்துணர்ச்சியையும் வேகத்தையும் கொடுக்கும்.''</p>
<p class="content"><span style="color: #ff0000">''ஆனால், ஆட்டோமேட்டிக் என்றாலே, குறைந்த மைலேஜ் என்றுதானே அர்த்தம். மாருதிக்கும் ஆட்டோமேட்டிக்குக்கும் பொருத்தம் சரியாக இல்லையே?'' </span></p>
<p class="content">''இந்த காரை இயக்கப்போவது மேம்படுத்தப்பட்ட 'கே - நெக்ஸ்ட்’ என்று நாங்கள் குறிப்பிடும் 'கே-சீரிஸ்’ இன்ஜின். ஆட்டோ கியர் ஷிஃப்ட் தொழில்நுட்பம், ஆப்டிமல் இசியூ கேளிபரேஷன் போன்ற விஷயங்களில் எங்கள் பொறியாளர்கள் நிறைய சிரத்தை எடுத்துச் செயல்பட்டதற்கு, நல்ல பலன் கிடைத்திருக்கிறது. காரின் பேனல்களின் உறுதியில் எந்தச் சமரசமும் செய்துகொள்ளாமல், அதன் எடையைக் குறைப்பதிலும் நாங்கள் வெற்றி பெற்றிருக்கிறோம். இன்ஜின், ஃப்யூல் டேங்க் போன்ற பல பாகங்களை புதிய மெட்டீரியல் கொண்டு வடிவமைத்திருக்கிறோம். எல்லாவற்றுக்கும் மேலாக, காரின் தோற்றம், ஸ்டைல், இட வசதி என்று எதுவும் பாதிக்கப்படாத வகையில், ஏரோடைனமிக்ஸைக் கருத்தில்கொண்டு கார் டிஸைன் செய்யப்பட்டிருக்கிறது. அதனால், சாதாரண மேனுவல் கியர்பாக்ஸ் கொண்ட செலெரியோவாக இருந்தாலும் சரி, ஆட்டோ கியர் ஷிஃப்ட் வசதிகொண்ட செலெரியோவாக இருந்தாலும் சரி - இரண்டு மாடல்களுமே ஒரே அளவு அதாவது, லிட்டருக்கு 23.1 கிலோ மீட்டர் மைலேஜ் கொடுக்கும். இதுதான் செலெரியோவின் ஹைலைட்!''</p>
<p class="content"><span style="color: #ff0000">''மாருதியின் காம்பேக்ட் கார்கள் என்றால், நல்ல மைலேஜ். ஈஸி மெயின்டன்ஸ். குறைந்த விலை கொண்ட ஸ்பேர் பார்ட்ஸ், நல்ல ரீ-சேல் விலை என்று பல வார்த்தைகள் நினைவுக்கு வருவதைப்போல, 'சுமாரான பாதுகாப்பு’ என்ற வார்த்தைகளும் கூடவே நினைவுக்கு வருகிறதே?'' </span></p>
<p class="content">'' 'குறைவான பாதுகாப்பு’ என்ற வாதம் எந்த அளவுக்குத் தவறானது என்பதை, இதை டெஸ்ட் டிரைவ் செய்யும்போது நீங்களே உணர்வீர்கள். 100 கிலோ மீட்டர் வேகத்துக்கு அதிகமாகச் சென்றால்கூட, அலுங்கல் குலுங்கல் இல்லாமல் செலெரியோ நிலைத்தன்மையோடு பயணிக்கும். காற்றுப் பைகள் மற்றும் ஏபிஎஸ் வசதிகள் மட்டுமல்ல, ஒருவேளை கார் விபத்துக்குள்ளானால், கார் கதவுகள் தானாகவே அன்-லாக் ஆகிவிடும். அதேபோல, காரின் நான்கு கதவுகளும் எப்போது அன்-லாக் ஆக வேண்டும். எப்போது லாக் ஆக வேண்டும் என்றும் நீங்கள் செட் செய்துகொள்ள முடியும். இந்த வசதி, விளையாட்டுத் தனம்கொண்ட குழந்தைகள் உள்ளவர்களுக்குப் பயனுள்ளதாக இருக்கும். ஸ்மார்ட்போனில் இருக்கும் வசதிகள் தோண்டத் தோண்ட வந்துகொண்டே இருப்பதைப் போல, இந்த காரில் இதுக்கும் ஹைடெக் வசதிகளை ஆராய ஆராய... அவை முடிவே இல்லாமல் நீளும்!'' என்று சொல்லி, நமது டெஸ்ட் டிரைவைக் கொடி அசைத்துத் துவக்கிவைத்தார்.</p>
<p class="content">செலெரியோவின் முழுமையான டெஸ்ட் டிரைவ் ரிப்போர்ட், அடுத்த இதழில்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பறக்கும் படகு! BMW Z4</div>
<div class="subtitle1">தொகுப்பு: ர.ராஜா ராமமூர்த்தி</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><img alt="" align="middle" width="630" height="400" src="http://cdnw.vikatan.com/motor/2014/02/mdrlod/images/p28.jpg"></span></p>
<p class="content"><span style="color: #ff0000">வி</span>ற்பனைக்கு வந்துவிட்டது புதிய Z4. இது ஃபேஸ்லிஃப்ட் என்பதால், பழைய Z4 மாடலுக்கும் இதற்கும் உள்ள வித்தியாசங்களைக் கண்டுபிடிப்பது சற்று சிரமம்தான். உற்று நோக்கினால், பம்ப்பர் டிஸைனில் மாற்றங்கள் தெரிகின்றன. க்ரில்களில் க்ரோம் சேர்க்கப்பட்டுள்ளது. ஹெட்லைட்டுகளின் டிஸைன் கொஞ்சம் மாறியிருக்கிறது. அலாய் வீல் டிஸைனும் புதிது. மற்றபடி, ஃபேஸ்லிஃப்ட் மாடலுக்கும் பழைய மாடலுக்கும் பெரிய வித்தியாசங்கள் எதுவும் இல்லை.</p>
<p class="content">Z4 ஃபேஸ்லிஃப்ட் மாடலின் இன்டீரியர், வழக்கமான sDrive35i மற்றும்  sDrive35i டிஸைன் ப்யூர் ட்ராக்ஷன் என இரண்டு வேரியன்ட்களில் கிடைக்கிறது. இந்த இரண்டுக்கும் உள்ள ஒரே வித்தியாசம், டிசைன் ப்யூர் டிராக்ஷன் மாடலில் கிடைக்கும் 'வேலன்சியா ஆரஞ்ச்’ பெயின்ட் ஷேடும், அதற்கு மேட்ச்சாக இன்டீரியர் பாகங்களில் சிலவற்றில் கொடுக்கப்பட்டுள்ள அதே வண்ண பெயின்ட்டும்தான். முழுக்க முழுக்க மெட்டல் பாடிகொண்ட ஹார்ட் டாப் மோடில்தான், இதன் கேபின் இட வசதியும் ஹெட்ரூமும் மோசம் என்பதை உணர முடிகிறது.</p>
<p class="content">பழைய Z4 காரில் இருந்த அதே 3.0 லிட்டர் ட்வின் டர்போ இன்ஜின்தான் இதிலும் இருக்கிறது. 302 bhp சக்தியை அளிக்கும் இந்த இன்ஜினின் திராட்டில் ரெஸ்பான்ஸ், செம ஸ்மூத். 7-ஸ்பீடு ட்வின் கிளட்ச் ஆட்டோமேட்டிக் கியர்பாக்ஸின் செயல்பாடும் கச்சிதம். இன்ஜினை அதன் போக்கில்விடாமல், அதன் பவர்பேண்டில் சரியாக வைத்திருக்கிறது. 0-100 கி.மீ வேகத்தை 6.1 விநாடிகளில் அடைந்தாலும் அடுத்த 4 விநாடிகளில் மணிக்கு 140 கி.மீ வேகத்தைக் கடந்துவிடுகிறது Z4. இந்த இன்ஜினின் மிட் ரேஞ்ச் சிறப்பாக இருப்பதால், டிராஃபிக்கில் ஓட்டுவது எளிது. நெடுஞ்சாலையில் ஓவர்டேக் செய்வதற்கும் மெனக்கெடத் தேவை இல்லை.</p>
<p style="text-align: center"><img alt="" align="middle" width="630" height="386" src="http://cdnw.vikatan.com/motor/2014/02/mdrlod/images/p28a.jpg"></p>
<p class="content">Z4 காரின் கையாளுமையும் சிறப்பாகவே இருக்கிறது. க்ரிப் அதிகமாகவும் பாடி ரோல் குறைவாகவும் இருப்பதால், வேகமாக பறக்கத் தூண்டுகிறது. ஸ்டீயரிங்கும் ஒரு பக்கா பிஎம்டபிள்யூ காருக்கான அம்சங்களுடன் இருந்தாலும் செம ஸ்போர்ட்டி என்று சொல்ல முடியவில்லை.</p>
<p style="text-align: center"><img alt="" align="middle" width="630" height="202" src="http://cdnw.vikatan.com/motor/2014/02/mdrlod/images/p28b.jpg"></p>
<p class="content">எல்லா கன்வெர்ட்டிபிள் கார்களைப்  போலவும் இதிலும் ஸ்திரத்தன்மை குறைவாகத்தான் உள்ளது. இதனால், ஒரு பக்கா பிஎம்டபிள்யூ காருக்கான ஃபீல் Z4-ல் கிடைக்கவில்லை.</p>
<p class="content">Z4 காரின் டிசைன் ப்யூர் டிராக்ஷன் ட்ரிம்மில் விலை, 88,24,888 ரூபாய். கையாளுமையில் பெயர்பெற்ற மிட்-இன்ஜின் காரான போர்ஷே பாக்ஸ்டர் அளவுக்கு, Z4 கார் இல்லை!</p>
<p style="text-align: right"><span style="color: #0000ff">AUTOCAR INDIA</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ரசிகர்களுக்கு மட்டும்! VOLVO XC 60</div>
<div class="subtitle1">தொகுப்பு: ர.ராஜா ராமமூர்த்தி </div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><img alt="" align="middle" width="650" height="428" src="http://cdnw.vikatan.com/motor/2014/02/mdrlod/images/p30a.jpg"></span></p>
<p class="content"><span style="color: #ff0000">பொ</span>துவாக, எஸ்யூவி கார்கள் என்றால்,  அதன் மிரட்டலான தோற்றம்தான் முதலில் நினைவுக்கு வரும்.  எல்லா நிறுவனங்களும் தங்களுடைய எஸ்யூவி கார்களை, மேலும் மேலும் கரடுமுரடான டிஸைன் களில் மெருகேற்றிக் கொண்டிருக்க... வால்வோ, தன்னுடைய எஸ்யூவி கார்களை சாஃப்ட்டாக மாற்றிக்கொண்டிருக்கிறது.</p>
<p class="content">வால்வோ, தனது XC60 எஸ்யூவியை இன்னும் கொஞ்சம் சாஃப்ட்டாக வெளியிட்டிருக்கிறது. பழைய  XC60 காரின் டிஸைனில் இருந்த அந்த முரட்டுத்தனம், இப்போது சுத்தமாக இல்லை. கிரில் அகலத்தைக் கூட்டியிருக்கிறார்கள். ஹெட்லைட்டுகளின் சைஸும் அதிகரித்திருக்கிறது. புதிதாக டிஸைன் செய்யப்பட்ட பம்ப்பரில் இப்போது டே-டைம் ரன்னிங் லைட்ஸ் வைக்கப்பட்டுள்ளன. பம்ப்பர்களுக்குக் கீழ் இருந்த பிளாஸ்டிக் பாகங்களை இப்போது நீக்கிவிட்டார்கள். புதிதாக ஸ்கஃப்-பிளேட்கள் கொடுக்கப்பட்டிருக்கின்றன.</p>
<p class="content">காரின் உள்பக்கத்தில் செய்யப்பட்டுள்ள முக்கிய மாற்றம், புதிய கஸ்டமைஸபிள் TFT டிஸ்ப்ளே இன்ஸ்ட்ரூமென்ட் க்ளஸ்டர்.  இந்த டிஸ்ப்ளேவை, 'பெர்ஃபாமென்ஸ், எக்கோ மற்றும் எலிகன்ஸ்’ ஆகிய மூன்று மோடுகள் மூலம் மாற்றியமைத்துக் கொள்ளலாம். மோடுக்கு ஏற்றவாறு டிஸ்ப்ளேவில் வண்ணமும் லே-அவுட்டும் மாறும். கார் செட்டிங்குகளுக்கான ஸ்க்ரீன், வெளிநாடுகளில் விற்கப்படும் XC60 கார்களில் டச் ஸ்க்ரீன் சிஸ்டமாக அளிக்கப்பட்டாலும் நம் ஊரில் அந்த வசதி இல்லை. காரின் கேபின் அகலத்தையும் வால்வோ அதிகரித்திருக்கலாம். பின்னிருக்கையில் மூன்று பேர் அமர்வது சிரமமாக இருக்கிறது.</p>
<p style="text-align: center"><span style="color: #ff0000"><img alt="" align="middle" width="650" height="232" src="http://cdnw.vikatan.com/motor/2014/02/mdrlod/images/p30.jpg"></span></p>
<p class="content">புதிய  XC60 காரில் மெக்கானிக்கலாக எந்த மாற்றங்களையும் வால்வோ செய்யவில்லை. பழைய மாடலில் இருந்த அதே 2.4 லிட்டர், 5 சிலிண்டர் இன்ஜின்தான். இரண்டு விதமான சக்தி விகிதங்களோடு இந்த இன்ஜின் அளிக்கப்பட்டாலும் பிஎம்டபிள்யூ X3 3.0d காரின் பவர் மற்றும் ரிஃபைன்மென்ட்டுடன் ஒப்பிடும்போது, இது பின்தங்கிவிடுகிறது. இதன் 6-ஸ்பீடு ஆட்டோமேட்டிக் கியர்பாக்ஸ் விரைவாக கியர்களை ஷிஃப்ட் செய்தாலும் பிஎம்டபிள்யூ மற்றும் ஆடி கியர்பாக்ஸ் அளவுக்கு இல்லை. ஓட்டுதல் அனுபவமும் சுமாராகத்தான் இருக்கிறது.</p>
<p class="content">ஓட்டுதல் தரம் ஓரளவுக்கு சாஃப்ட்டாக இருந்தாலும் ஐரோப்பியச் சாலைக்காக வடிவமைக்கப்பட்டது என்பதால், ஒருவித இறுக்கம் இருக்கிறது. வால்வோ என்பதால், பாதுகாப்பு வசதிகளில் குறை இல்லை.</p>
<p class="content">இதன் விலை ரூ. 55.1 லட்சம் (எக்ஸ்-ஷோரூம் டெல்லி). இதன் போட்டி கார்களுக்குச் சமமாக இதன் விலை இருப்பதால், 'வால்வோ கார்தான் வேண்டும்’ என்பவர்களை மட்டுமே, இது ஈர்க்கும்.</p>
<p style="text-align: right"><span style="color: #0000ff">AUTOCAR INDIA</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நாலு பேர்...    நாலு மாதிரி! </div>
<div class="subtitle1"> தொகுப்பு: சார்லஸ்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="650" height="273" src="http://cdnw.vikatan.com/motor/2014/02/mdrlod/images/p32(1).jpg"> </p>
<p style="text-align: center"><img alt="" align="middle" src="http://cdnw.vikatan.com/motor/2014/02/mdrlod/images/p32za.jpg"></p>
<p style="text-align: center"><img align="middle" width="650" height="400" alt="" src="http://cdnw.vikatan.com/motor/2014/02/mdrlod/images/p32xb(1).jpg"></p>
<p class="content"><span style="color: #ff0000">மி</span>ட் சைஸ் கார்களில், யாரும் அசைக்க முடியாத இடத்தில், நம்பர் ஒன் காராக இருந்தது ஹோண்டா சிட்டி. ஆனால், வெர்னா, வென்ட்டோ என அடுத்தடுத்துப் படையெடுத்து வந்த டீசல் கார்களால், இருக்கும் இடம் தெரியாமல் போனது சிட்டி. டீசல் கார்களுக்குத்தான் மார்க்கெட் என்பதைப் புரிந்துகொண்ட ஹோண்டா, அமேஸ் எனும் காரை டீசல் இன்ஜினுடன் அறிமுகப்படுத்தியது. இப்போது அந்த டீசல் இன்ஜினை, தனது பெஸ்ட் செல்லரான ஹோண்டா சிட்டியில் பொருத்தி, புத்தம் புது காராகக் கொடுத்திருக்கிறது. ஹூண்டாய் வெர்னா, ஃபோக்ஸ்வாகன் வென்ட்டோ, ஸ்கோடா ரேபிட் ஆகிய டீசல் தாதாக்களுடன், ஹோண்டா சிட்டி டீசலால் போட்டி போட முடியுமா? எதை வாங்கலாம்? எதைத் தவிர்க்கலாம்?</p>
<p style="text-align: center"><span style="color: #ff0000">டிஸைன்</span></p>
<p class="content">பழைய சிட்டியைவிட புதிய சிட்டியைக் கொஞ்சம் ஸ்போர்ட்டியாக வடிவமைத்து இருக்கிறது ஹோண்டா. தட்டையான ஹெட்லைட்ஸ், பெரிய கிரில், ஸ்போர்ட்டியான பின்பக்க விளக்குகள் என மாற்றங்கள் தெரிந்தாலும் புதிய சிட்டியின் டிஸைன் கவர்ந்திழுக்கும் வகையில் இல்லை. மேலும், பெரிய வீலும் அகலமான டயர்களும் சிட்டியின் டிஸைனுடன் பொருந்தவில்லை. பெரிய காருக்கு சின்ன டயர்கள் என்பதன் கான்செப்ட் என்ன என்பதை, ஹோண்டாதான் விளக்க வேண்டும்.</p>
<p class="content">இந்த செக்மென்டிலேயே, அட்டகாசமான டிஸைனுடன் பார்த்த உடனே வாங்கத் தூண்டும் கார், ஹூண்டாய் வெர்னாதான். இப்போது 2014 மாடலாக புதிய 'டே டைம் ரன்னிங் லைட்ஸ்,’ ஆட்டோ மேட்டிக் ப்ரொஜெக்டர் ஹெட்லைட்ஸ், ஸ்டைலான அலாய் வீல்கள் என வெர்னாவை இன்னும் ஸ்போர்ட்டியாக மாற்றியிருக்கிறது ஹூண்டாய்.</p>
<p style="text-align: center"><img alt="" align="middle" width="650" height="290" src="http://cdnw.vikatan.com/motor/2014/02/mdrlod/images/p32b.jpg"></p>
<p style="text-align: center"><img alt="" align="middle" width="400" height="699" src="http://cdnw.vikatan.com/motor/2014/02/mdrlod/images/p32c.jpg"></p>
<p class="content">இந்த இரண்டு கார்களுக்கும் எந்தச் சம்பந்தமும் இல்லாமல், பாரம்பரிய டிஸைனுடன் இருக்கின்றன ஸ்கோடா ரேபிட் மற்றும் ஃபோக்ஸ்வாகன் வென்ட்டோ. ஆடம்பரம் இல்லாத, அதேசமயம் உறுத்தாத டிஸைன் என்பதுதான், ஜெர்மன் கார்களின் டிஸைன் கான்செப்ட். அதன்படி, மிட் சைஸ் கார் எப்படி டிஸைன் செய்யப்பட வேண்டும் என்ற இலக்கணம் மாறாமல், இரண்டு கார்களையும் வடிவமைத்திருக்கிறார்கள். வென்ட்டோவின் ஹெட்லைட்டுக்கு மேல் கறுப்பு வண்ணம் பூசப்பட்டு இருப்பதும் ரேபிட்டில் புரொஜெக்டர் ஹெட்லைட்டுகள் இருப்பதுமே, இங்கே குறிப்பிடத்தக்க அம்சங்கள்.</p>
<p style="text-align: center"><span style="color: #ff0000">உள்ளே</span></p>
<p class="content">10 - 13 லட்சம் ரூபாய் கொடுத்து வாங்கப்படும் கார்களில், இருக்கைகள் நிச்சயம் சொகுசாக இருக்க வேண்டும். அதேபோல், இட வசதியும் அதிகம் வேண்டும். இந்த இரண்டு அம்சங்களிலும் ஹோண்டாவை அடித்துக்கொள்ள ஆள் இல்லை. சிட்டியின் உள்ளே நுழைந்ததுமே, கொடுக்கும் பணத்துக்கு மதிப்பான கார் என்ற உணர்வை ஏற்படுத்துகிறது சிட்டி. சீட் குஷனிங்கில் ஹோண்டா அதிகக் கவனம் செலுத்தியிருப்பதால், மிகவும் சொகுசான இருக்கைகளைக் கொண்டுள்ளது சிட்டி. டேஷ்போர்டு, பழைய சிட்டியில் இருந்து முற்றிலுமாக மாறுபட்டு இருக்கிறது. தெளிவான டயல்கள், கிளைமேட் கன்ட்ரோல் ஏ.சி-க்கு டச் ஸ்கிரீன், தட்டையான ஏ.சி வென்ட், தரமான ஸ்டீயரிங் கன்ட்ரோல் பட்டன்கள் என சொகுசு கார் ஃபீலிங் தருகிறது சிட்டி.</p>
<p class="content">வெர்னாவை அடிப்படையாகக் கொண்டுதான் ஹோண்டா சிட்டியின் உள்பக்கத்தை வடிவமைத்திருக்கிறது எனும்போது, வெர்னாவின் தரம் எப்படி இருக்கிறது என்பதும் புரியும். இரட்டை வண்ண டேஷ்போர்டு, சொகுசான இருக்கைகள், பயன்படுத்த எளிதான ஏ.சி, ஆடியோ கன்ட்ரோல் என ஒட்டுமொத்தத் தரத்திலும் குறை சொல்ல முடியாத கார் வெர்னா. ஹோண்டா சிட்டியைவிட, வெர்னாவின் டேஷ்போர்டு உயரம் குறைவாக இருப்பதால், வெளியே பார்த்து ஓட்டுவது சுலபமாக இருக்கிறது.</p>
<p style="text-align: center"><img alt="" align="middle" width="650" height="293" src="http://cdnw.vikatan.com/motor/2014/02/mdrlod/images/p32d.jpg"></p>
<p style="text-align: center"><img alt="" align="middle" width="400" height="694" src="http://cdnw.vikatan.com/motor/2014/02/mdrlod/images/p32e.jpg"></p>
<p class="content">வென்ட்டோ - ரேபிட் ஆகிய இரண்டு கார்களும் ஒரே குழுமத்தைச் சேர்ந்தவை என்பதால், உள்ளேயும் பெரிய வித்தியாசங்கள் எதுவும் இல்லை. ஹோண்டா, ஹூண்டாய் அளவுக்கு வென்ட்டோ, ரேபிட் ஆகிய இரண்டு கார்களின் உள்பக்கமுமே சிறப்பாக இல்லை. இரண்டில் எது ஓகே என்றால், வென்ட்டோ என்றுதான் சொல்ல வேண்டும். ரேபிட்டின் ஸ்டீயரிங் வீலைவிட, லெதர் சுற்றப்பட்ட வென்ட்டோவின் ஸ்டீயரிங் வீல் மாடர்ன். கியர் லீவருக்கு மேல் க்ரோம் பூச்சு, அடர்வண்ண உள்பக்கம் என வென்ட்டோ, ரேபிட்டைவிட அழகு. ஆனால், இரண்டு கார்களின் உள்பக்கமுமே தரத்தில் குறை இல்லாதவை. மேலும், இந்த இரண்டு கார்களில் மட்டும்தான் ஸ்டீயரிங்கை மேலும் கீழும், முன்னும் பின்னும் அட்ஜஸ்ட் செய்யும் வசதி இருக்கிறது. சிட்டி மற்றும் வெர்னாவில் ஸ்டீயரிங் வீலை மேலும் கீழும் அட்ஜஸ்ட் செய்யும் வசதி மட்டுமே உள்ளது.</p>
<p class="content">பின் பக்க இருக்கைகளைப் பொறுத்தவரை, சிட்டிதான் பெஸ்ட். மிருதுவான குஷன் இருக்கைகள், சொகுசான பேக்ரெஸ்ட் மற்றும் தாராள இடவசதி என சிட்டியில் பின்பக்கப் பயணிகள் உட்கார்ந்தாலே தூங்கிவிடும் அளவுக்கு மிகவும் சொகுசாக இருக்கிறது. சீட்டுகளின் உயரம் சரியாக இருப்பதால், காருக்குள்ளே போவதும் வெளியே வருவதும் மிகச் சுலபம். ஆனால், பின்பக்க ஹெட்ரெஸ்ட்டை அட்ஜஸ்ட் செய்ய முடியாது என்பது, உயரமான பயணிகளுக்கு வருத்தமான செய்தி.</p>
<p class="content">வென்ட்டோ, ரேபிட் ஆகிய இரண்டு கார்களிலுமே, பின்பக்க இருக்கைகளில் எந்த மாற்றமும் இல்லை. சிட்டியைவிட சீட்டுகள் உயரம் குறைவாக வைக்கப்பட்டுள்ளதோடு, இரண்டு கார்களின் பின்பக்க ஹெட்ரெஸ்ட்டையுமே அட்ஜஸ்ட் செய்ய முடியும். இரண்டு கார்களிலுமே இட வசதி அதிகம். இதனால் கால்களை நீட்டி மடக்கி, வசதியாக உட்கார்ந்து பயணிக்கலாம். மேலும், கண்ணாடிகளும் அகலமாக, பெரிதாக இருப்பதால், இரண்டு கார்களுமே வெளிச்சமான உள்பக்கத்தைக் கொண்டிருக்கின்றன.</p>
<p style="text-align: center"><img alt="" align="middle" width="650" height="290" src="http://cdnw.vikatan.com/motor/2014/02/mdrlod/images/p32f.jpg"></p>
<p style="text-align: center"><img alt="" align="middle" width="400" height="693" src="http://cdnw.vikatan.com/motor/2014/02/mdrlod/images/p32g.jpg"> </p>
<p style="text-align: center"><span style="color: #ff0000">சிறப்பம்சங்கள்</span></p>
<p class="content">ஹூண்டாய் வெர்னாவில், சிறப்பம்சங்கள் அதிகம். பட்டன் ஸ்டார்ட், கிளைமேட் கன்ட்ரோல் ஏ.சி, ரிவர்ஸ் கேமரா, ஸ்டீயரிங் வீல் ஆடியோ கன்ட்ரோல், கூல்டு க்ளோவ்பாக்ஸ் என சிறப்பம்சங்களால் திணறடித்த கார் வெர்னா. ஆனால், வெர்னாவைப் போட்டியாகக் கொண்டு சிட்டியைக் கொண்டுவந்திருக்கும் ஹோண்டா, கூடுதல் சிறப்பம்சங்களால் வெர்னாவை வீழ்த்தியிருக்கிறது. வெர்னாவைப் போலவே ரிவர்ஸ் கேமராவைக் கொண்டிருந்தாலும் சிட்டியில் இருப்பது இன்னும் அட்வான்ஸ் கேமரா. வைடு ஆங்கிள், டாப்-டவுன் மற்றும் ரெகுலர் வியூ என எல்லா கோணங்களிலும் பின் பக்கத்தைக் காட்டுவதால், நீங்கள் தப்பித் தவறியும் எதன் மீதும் மோத முடியாது. மேலும், இதில் சன் ரூஃப் கொடுக்கப்பட்டுள்ளதோடு, பின்பக்கப் பயணிகளுக்கு ஏ.சி வென்ட்டும் உண்டு. இவை இரண்டும் வெர்னாவில் இல்லை.</p>
<p class="content">வென்ட்டோவும் ரேபிட்டும் சிறப்பம்சங்களில் எல்லாம் போட்டி போடாமல் ஒதுங்கி நிற்கின்றன. இரண்டு கார்களிலும் பின்பக்க ஏ.சி வென்ட், ப்ளூ-டூத் கனெக்ட்டிவிட்டி, கிளைமேட் கன்ட்ரோல் வசதிகளைத் தவிர, பெரிதாக எதுவும் சொல்லிக்கொள்ளும்படி இல்லை.</p>
<p class="content">பாதுகாப்பைப் பொறுத்தவரை, நான்கு கார்களிலும் இரட்டைக் காற்றுப் பைகள் மற்றும் ஏபிஎஸ் பிரேக் வசதி உள்ளன. டிக்கி இட வசதியில் சிட்டிதான் டாப். வெர்னா, வென்ட்டோ, ரேபிட் ஆகிய மூன்று கார்களுமே 460 லிட்டர் டிக்கியைக்கொண்டிருக்க, சிட்டியில் 510 லிட்டர் இட வசதி இருக்கிறது.</p>
<p style="text-align: center"><img alt="" align="middle" width="650" height="299" src="http://cdnw.vikatan.com/motor/2014/02/mdrlod/images/p32h.jpg"></p>
<p style="text-align: center"><img alt="" align="middle" width="400" height="701" src="http://cdnw.vikatan.com/motor/2014/02/mdrlod/images/p32i.jpg"></p>
<p style="text-align: center"><span style="color: #ff0000">பெர்ஃபாமென்ஸ்</span></p>
<p class="content">அமேஸில் இருந்த அதே 1.5 லிட்டர் இன்ஜின்தான் என்றாலும், சிட்டிக்காக இதில் சின்னச் சின்ன மாற்றங்களைச் செய்திருக்கிறது ஹோண்டா. டீசல் இன்ஜின்களைப் பொறுத்தவரை பவரைவிட, டார்க்தான் முக்கியம். சிட்டியின் இன்ஜின் அதிகபட்சமாக 20.39Kgm டார்க்கை வெளிப்படுத்துகிறது. இது 26.5Kgm டார்க் கொண்ட வெர்னாவைவிட மிகக் குறைவு. காரணம், ஹோண்டாவின் இன்ஜின் அதிக மைலேஜ் கிடைக்க வேண்டும் என்பதற்காக ட்யூன் செய்யப்பட்டிருக்கிறது. இதனால், டர்போ லேக் அதிகம் இல்லை. ஆரம்பத்தில் இருந்தே இன்ஜின் வேகம் சீராக இருக்கிறது. ஆனால், 3,000 ஆர்பிஎம் மேல் பவர் இல்லாமல் பின்தங்கிவிடுகிறது. இதற்கு நேர்மாறானது வெர்னாவின் இன்ஜின். 2,000 ஆர்பிஎம் வரை டர்போ லேக் இருப்பதால், நகருக்குள் கொஞ்சம் ஆக்ஸிலரேட்டரையும் கிளட்ச்சையும் மிதித்துக்கொண்டேதான் ஓட்ட வேண்டும். பவர்ஃபுல், அதே சமயம் ஒரே சீரான இன்ஜின் பெர்ஃபாமென்ஸ் கொண்ட கார் வேண்டும் என்றால், அதற்கு வென்ட்டோவும், ரேபிட்டும்தான் நல்ல சாய்ஸ். மிட் ரேஞ்ச் வேகம் சிறப்பாக இருப்பதால், 126 bhp சக்திகொண்ட வெர்னாவைவிட, 105 bhp சக்திகொண்ட வென்ட்டோவும் ரேபிட்டும் பெர்ஃபாமென்ஸில் சிறப்பாக இருக்கின்றன. இந்த இரண்டில் ரேபிட்டில் டர்போ லேக் மிகவும் குறைவு.</p>
<p style="text-align: center"><img alt="" align="middle" width="670" height="402" src="http://cdnw.vikatan.com/motor/2014/02/mdrlod/images/p32j.jpg"></p>
<p class="content">நான்கு கார்களில் சக்தி குறைவான 99 bhp சக்திகொண்ட சிட்டியின் இன்ஜின், 0-100 கி.மீ வேகத்தில் மிகவும் பின்தங்கி இருக்கிறது. இது 100 கி.மீ வேகத்தைத் தொட 14.75 விநாடிகள் எடுத்துக்கொள்கிறது. இதே வேகத்தைத் தொட ஸ்கோடா ரேபிட் 11.4 விநாடிகளும், வென்ட்டோ 11.3 விநாடிகளும் எடுக்கின்றன. வெர்னா மிகவும் வேகமாக 0-100 கி.மீ வேகத்தை 10.5 விநாடிகளில் க்ராஸ் செய்கிறது.</p>
<p class="content">நான்கு கார்களுமே லைட் கிளட்ச் மற்றும் மாற்றுவதற்கு எளிதான கியர்பாக்ஸைக் கொண்டிருக்கின்றன. சிட்டியிலும் வெர்னாவிலும் 6-ஸ்பீடு கியர்பாக்ஸ் பொருத்தப்பட்டிருக்க, வென்ட்டோவிலும் ரேபிட்டிலும் வழக்கமான 5-ஸ்பீடு கியர்பாக்ஸ் பொருத்தப்பட்டுள்ளது. நான்கு கார்களில் எடை குறைந்த கார், சிட்டி. இதன் எடை 1,165 கிலோ. எடை குறைவு என்பதோடு, மைலேஜுக்கு ஏற்ற வகையில் ட்யூன் செய்யப்பட்டிருப்பதால், சிட்டி - மைலேஜில் வெற்றிபெறுகிறது.</p>
<p style="text-align: center"><img alt="" align="middle" width="670" height="122" src="http://cdnw.vikatan.com/motor/2014/02/mdrlod/images/p32k.jpg"></p>
<p class="content">ஹோண்டா சிட்டி நகருக்குள் லிட்டருக்கு 14.2 கி.மீ, நெடுஞ்சாலையில் 19.5 கி.மீ மைலேஜ் தருகிறது. சிட்டிக்கு அடுத்தபடியாக வெர்னா நகருக்குள் 13.8 கி.மீ-யும், நெடுஞ்சாலையில் 17.9 கி.மீ-யும் மைலேஜ் தருகிறது.</p>
<p class="content">வென்ட்டோ நகருக்குள் 13.1 கி.மீ-யும், நெடுஞ்சாலையில் 17.3 கி.மீ-யும் மைலேஜ் தருகிறது. ரேபிட் நகருக்குள் 13.5 கி.மீ, நெடுஞ்சாலையில் 17.6 கி.மீ-யும் மைலேஜ் தருகிறது.</p>
<p class="content">மைலேஜ் அதிகம் என்பதுபோலவே, ஹோண்டா சிட்டியின் டீசல் இன்ஜின், சத்தத்திலும் அதிகமாக இருக்கிறது. நான்கு டீசல் இன்ஜின்களில் ஹோண்டாவின் இன்ஜின்தான் அதிகச் சத்தம் போடுகிறது. வெர்னாவின் இன்ஜின்தான், சத்தம் இல்லாத இன்ஜின்.</p>
<p style="text-align: center"><span style="color: #ff0000">கையாளுமை</span></p>
<p class="content">வெர்னாவின் மிகப் பெரிய குறையாகத் தொடர்ந்து சுட்டிக் காட்டப்படுவது, சஸ்பென்ஷன். 2014 மாடலில், சஸ்பென்ஷனில் சில மாற்றங்களைச் செய்திருக்கிறது ஹூண்டாய். ஸ்டீயரிங்கின் எடையும் கூடியிருப்பதால், நெடுஞ்சாலையில் அதிக வேகத்தில் பறக்கும்போது, பயம் இல்லாமல் இருக்கிறது. ஆனாலும், கொஞ்சம் பெரிய பள்ளங்களில் ஏறி இறங்கும்போது, காருக்குள் இடி இடிப்பது போன்ற உணர்வு. மேலும், சடர்ன் பிரேக் அடிக்கும்போது, காரின் பின் பக்கம் சின்னதாக ஆட்டம் போடுகிறது.</p>
<p style="text-align: center"><img alt="" align="middle" width="650" height="382" src="http://cdnw.vikatan.com/motor/2014/02/mdrlod/images/p32l.jpg"></p>
<p class="content">வென்ட்டோ மற்றும் ரேபிட்டில் இந்தப் பிரச்னை எதுவும் இல்லை. இரண்டு கார்களுமே ஸ்டெபிளிட்டியில் சிறப்பாக இருக்கின்றன. இரண்டு கார்களில், கையாளுமை மற்றும் ஓட்டுதல் தரத்தில் சிறப்பாக இருக்கிறது ரேபிட். நான்கு கார்களில் ஓட்டுதல் தரத்தில் ஹோண்டா சிட்டிதான் பெஸ்ட். மற்ற மூன்று கார்களும் ஏறி இறங்கிய அதே பள்ளங்களில் சிட்டியை ஏற்றி இறக்கிய போது, ஆட்டம் எதுவும் இல்லாமல் வளைந்து கொடுத்தது சிட்டியின் சஸ்பென்ஷன். டயர் சிறிதாக இருந்தும் ஸ்டெபிளிட்டி மற்றும் ரோடு கிரிப்பில் எந்தக் குறையும் இல்லாத கார், சிட்டி.</p>
<p class="content">நான்கு கார்களில், நகருக்குள் பயன்படுத்த மிகச் சிறந்த காராக இருக்கிறது, ஹோண்டா சிட்டி.</p>
<p class="content"><img alt="" align="left" width="150" height="305" src="http://cdnw.vikatan.com/motor/2014/02/mdrlod/images/p32aaa.jpg">இதற்கு முன்பு வந்த வெர்னா கார்களைவிட, 2014 மாடல் மிகச் சிறப்பாக இருக்கிறது. சிறப்பம்சங்கள், பெர்ஃபாமென்ஸ், மைலேஜ் என அனைத்திலும் நிறைவான கார் வெர்னா. கையாளுமையிலும் முன்னேற்றம் தெரிகிறது. ஆனால், பின்பக்க இட வசதியில் பின்தங்குகிறது வெர்னா. மேலும் 2,000 ஆர்பிஎம் வரை டர்போ லேக் அதிகமாக இருப்பதால், நகருக்குள் கிளட்ச், கியர், ஆக்ஸிலரேட்டர் என மாறி மாறி கைகளுக்கும், கால்களுக்கும் எக்ஸர்ஸைஸ் கொடுத்துக்கொண்டே ஓட்ட வேண்டியிருப்பது, எரிச்சலைத் தருகிறது.</p>
<p class="content">ரேபிட் மற்றும் வென்ட்டோ கார்களில் குறை என்று எதையும் பெரிதாகச் சொல்ல முடியாது. பில்டு குவாலிட்டி, கையாளுமை, மைலேஜ், பெர்ஃபாமென்ஸ் என முக்கிய விஷயங்கள் அனைத்திலுமே வென்ட்டோ, ரேபிட் ஆகிய இரண்டுமே மிகச் சிறப்பாக உள்ளன. ஸ்டைலைப் பொறுத்தவரை, கவர்ந்திழுக்கும் அம்சங்கள் எதுவும் இல்லை என்றாலும் ஓகே. ஆனால், சிட்டி, வெர்னா ஆகிய கார்களுடன் போட்டி போடும் அளவுக்கு, விலையை நியாயப்படுத்த சிறப்பம்சங்கள் இரண்டிலுமே இல்லை.</p>
<p class="content">நான்கு கார்களில், சிறந்த கார் ஹோண்டா சிட்டி. இன்ஜின் சத்தம் அதிகம்; பெர்ஃபாமென்ஸில் புயல் இல்லை. ஆனாலும் மைலேஜ், ஸ்டைல், சிறப்பம்சங்கள், கையாளுமை, ஓட்டுதல் தரம் ஆகிய அனைத்திலுமே மிகச் சிறப்பாக இருக்கிறது சிட்டி. பின் இருக்கைகளில் வசதியாக உட்கார்ந்து பயணிக்கலாம். டர்போ லேக் இல்லை என்பதால், நகருக்குள் ஓட்டுவது செம ஈஸி. முந்தைய சிட்டி கார்களைப் போலவே போட்டியாளர்களைவிட பல மடங்கு முன்னிலையில் இருக்கிறது புதிய சிட்டி!</p>
<p style="text-align: right"><img alt="" align="right" width="175" height="27" src="http://cdnw.vikatan.com/motor/2014/02/mdrlod/images/auto.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நானோவில் சின்ன ட்விஸ்ட் TATA NANO TWIST XT</div>
<div class="subtitle1">தொகுப்பு: ர.ராஜா ராமமூர்த்தி </div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><img alt="" align="middle" width="650" height="385" src="http://cdnw.vikatan.com/motor/2014/02/mdrlod/images/p42.jpg"></span></p>
<p class="content"><span style="color: #ff0000"><img alt="" align="right" width="250" height="277" src="http://cdnw.vikatan.com/motor/2014/02/mdrlod/images/p42b.jpg">2009</span>-ம் ஆண்டு, நானோ முதன்முதலாக விற்பனைக்கு வந்ததில் இருந்து, தொடர்ந்து பல மாறுதல்களைச் சந்தித்துக் கொண்டேவருகிறது.</p>
<p class="content">1 லட்சம் ரூபாய் காராக வெளிவந்த நானோவில் ஆடியோ சிஸ்டம், க்ளோவ்பாக்ஸ், இடதுபக்க பக்கவாட்டுக் கண்ணாடி, சொகுசு இருக்கைகள், சிறந்த சஸ்பென்ஷன், இன்ஜின் மற்றும் கியர்பாக்ஸ் என இதுவரை பல்வேறு மாற்றங்களைக் கண்டுள்ளது. இப்போது, நானோ முழுமையாக மாறிவிட்டது. 2014 நானோவை, புத்தம் புதிய கார் என்றே சொல்லலாம்.</p>
<p class="content">நானோவை 'பட்ஜெட் கார்’ என்பதற்குப் பதிலாக, ட்ரெண்டியான இளைஞர்களின் கார் என்று விளம்பரப்படுத்துகிறது டாடா. ஆனால், மக்களுக்குத்தான் நானோ மீது பிடிப்பு ஏற்படவில்லை. ஆனாலும் டாடா விடுவதாக இல்லை. தற்போது, நானோவுக்கு மிகப் பெரிய மெக்கானிக்கல் மாற்றத்தைத் தந்திருக்கிறது டாடா.</p>
<p class="content">ஆமாம், நானோவில் இப்போது புதிதாக பவர் ஸ்டீயரிங் வசதி சேர்க்கப்பட்டுள்ளது.  நானோ ’ட்விஸ்ட்’ என பெயரிடப்பட்டிருக்கும் இந்த மாடலுக்கான ஸ்டீயரிங் சிஸ்டத்தை ZF மற்றும் பாஷ் ஆகிய இரு நிறுவனங்கள் இணைந்து தயாரித்திருக்கின்றன. 'பெர்ஃபெக்ட் சிட்டி கார்’ என்ற நானோவின் நோக்கத்தை நிறைவேற்ற, இந்த பவர் ஸ்டீயரிங் பெரிதும் உதவுகிறது. மேனுவல் ஸ்டீயரிங் கொண்ட நானோவை பார்க்கிங், டிராஃபிக் நெருக்கடியில் ஓட்டினால், அசதிதான் ஏற்படும். ஆனால், இனி அந்தக் கவலை இல்லை. நானோ 'ட்விஸ்ட்’ காரை வளைத்துத் திருப்பி ஓட்டுவது செம ஈஸியாக இருக்கிறது.</p>
<p class="content">மணிக்கு 80 கி.மீ-க்கு மேல் செல்லும்போது, இதன் 'ஸ்பீடு-சென்ஸிட்டிவ்’ ஸ்டீயரிங் தனது இயக்கத்தை நிறுத்திவிடுவதால், ஸ்டீயரிங் இறுக்கமாகிவிடுகிறது. இதனால், நெடுஞ்சாலையில் பயணிக்கும்போது, பயம் இல்லாமல் பயணிக்க முடிகிறது. ஸ்டீயரிங் ஸ்டெபிளிட்டி சிற்ப்பாக இருக்கிறது.</p>
<p style="text-align: center"><img alt="" align="middle" width="650" height="648" src="http://cdnw.vikatan.com/motor/2014/02/mdrlod/images/p42a.jpg"></p>
<p class="content">'ஆக்டிவ் ரிட்டன்’ என்ற வசதியையும் இந்த பவர் ஸ்டீயரிங்கில் சேர்த்துள்ளது டாடா. மற்ற கார்களின் ஸ்டீயரிங்கை ஒரு பக்கம் வளைத்தால், காரின் முன்பக்க வீல்களின் எடை காரணமாக, ஸ்டீயரிங் வீல் தானாகவே பழைய நிலைக்கு வந்துவிடும். ஆனால், நானோ காரில் முன்பக்க வீல்களின் எடை குறைவு என்பதால், டார்க் சென்ஸார் மற்றும் ஸ்டீயரிங் மோட்டார் உதவியுடன், ஸ்டீயரிங் வீலை பழைய நிலைக்குத் திருப்புகிறது இந்த ஆக்டிவ் ரிட்டன் வசதி.</p>
<p class="content">புதிய நானோவில்  இன்ஸ்ட்ரூமென்ட் க்ளஸ்டர்முழுமையாக  மாற்றப்பட்டுள்ளது. டயல்களின் எண்கள் முன்பைவிடத் தெளிவாகத் தெரிகின்றன. எரிபொருள் மற்றும் வெப்ப அளவுகளை எல்இடி பார்கள் மூலம் தெரிந்துகொள்ள முடியும். ட்ரிப் கம்ப்யூட்டரில் இப்போது மைலேஜும், 'டிஸ்டன்ஸ்-டு-எம்ப்டி மீட்டர்’ அளவும் காட்டப்படுகிறது. ஆனால், டேக்கோ மீட்டர் கொடுக்கப்படவில்லை.</p>
<p class="content">பவர் ஸ்டீயரிங், லைட்டான கிளட்ச், நல்ல ஓட்டுதல், வசதியான இருக்கைகள் மற்றும் முன்னேற்றப்பட்ட இன்ஜின் ரிஃபைன்மென்ட் ஆகியவை டாடா நானோவை சிறந்த சிட்டி கார் என்று சொல்லும் அளவுக்கு நெருங்க வைத்துவிட்டது. ஆனால், அகலமான டயர்கள், 5-ஸ்பீடு கியர்பாக்ஸ் மற்றும் டிஸ்க் பிரேக்குகளைக் கொடுத்திருந்தால், நானோவின் மதிப்பு இன்னும் உயர்ந்திருக்கும். நீங்கள் காரை ஓட்ட மாட்டீர்கள் என்றால், பின்பக்க இருக்கையின் சொகுசும், இடவசதியும் உங்களைத் திருப்திப்படுத்தும்.</p>
<p class="content">பவர் ஸ்டீயரிங் வசதிகொண்ட நானோ ட்விஸ்ட்டின் விலை 2.87 லட்ச ரூபாய். இந்த விலை பவர் ஸ்டீயரிங் இல்லாத நானோவின் விலை உயர்ந்த LX வேரியன்ட்டைவிட 17,000 ரூபாய் மட்டுமே அதிகம். இது, பவர் ஸ்டீயரிங் இல்லாத மாருதி ஆல்ட்டோ 800 காரின் பேஸ் வேரியன்ட்டைவிட, குறைவான விலைதான்.</p>
<p class="content">'ட்விஸ்ட்’ மாடல் மூலம் நானோவுக்குப் புதிய வாழ்வை அளித்திருக்கிறது டாடா. ஆனால், நானோவுக்கு மக்கள் மத்தியில் இருக்கும் 'விலை மலிவான கார்’ என்ற இமேஜை, டாடா எப்படி நீக்கப் போகிறது என்பதில்தான் வெற்றி அடங்கியிருக்கிறது.</p>
<p style="text-align: right"><span style="color: #0000ff">AUTOCAR INDIA</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஸ்கோடா சூப்பர்ப் 2.0 சூப்பர் சாய்ஸ்! </div>
<div class="subtitle1">SKODA SUPERB 2.0 TDI</div>
<div class="subtitle2">தொகுப்பு: ர.ராஜா ராமமூர்த்தி </div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="650" height="59" src="http://cdnw.vikatan.com/motor/2014/02/mdrlod/images/p44.jpg"></p>
<p style="text-align: center"><img alt="" align="middle" width="600" height="355" src="http://cdnw.vikatan.com/motor/2014/02/mdrlod/images/p44a.jpg"></p>
<p class="content"><span style="color: #ff0000">லே</span>ட்டஸ்ட் டிஸைன் மாற்றங்களுடன் புதிய சூப்பர்ப் காரை அறிமுகம் செய்திருக்கிறது ஸ்கோடா. புத்தம் புதிய சூப்பர்ப் 2015-ம் ஆண்டு விற்பனைக்கு வர உள்ள நிலையில் இது ஜஸ்ட் ஃபேஸ்லிஃப்ட் மட்டுமே!</p>
<p class="content">புதிய சூப்பர்ப் மாடலுக்கும் பழைய மாடலுக்கும் வெளிப்புற வடிவமைப்பில் சின்ன மாற்றங்கள்தான். அதனால், இதை எளிதாகக் கண்டுபிடித்துவிட முடியும். ஸ்கோடாவின் புதிய 'ப்ட்டர்ஃப்ளை’ க்ரில், புதிய ஆக்டேவியாவுக்கு அடுத்தடியாக சூப்பர்ப் காரிலும் சேர்ந்துவிட்டது. புதிய பை-ஸெனான் ஹெட்லைட்ஸ் செம ஸ்டைலிஷ். இதில் இருக்கும் சைடு இண்டிகேட்டர்கள் எல்இடி விளக்குகளால் அமைக்கப்பட்டுள்ள விதம் அருமை. காரின் பனி விளக்குகள், முன்பக்க பம்ப்பர், பானெட் ஆகியவை சின்னச் சின்ன மாற்றங்களுடன் டிஸைன் செய்யப்பட்டுள்ளன.</p>
<p class="content">காரின் பின் பக்கத்தில் செய்யப்பட்டுள்ள மாற்றங்களையும் எளிதாகக் கண்டுபிடித்துவிடலாம். பார்த்தவுடன் முதலில் கண்ணை ஈர்ப்பது ஆடி கார்களில் இருப்பதுபோலவே இருக்கும் டெயில் லைட்ஸ். பின்பக்க பம்ப்பர், ஸ்பாய்லர், பூட் கதவு போன்றவை முன்பைவிட சிக்கென தோற்றம் அளிக்கின்றன. பழைய சூப்பர்ப் காரில் நம்பர் பிளேட் பம்ப்பரில் இருக்கும். இதை இப்போது டிக்கி கதவுக்கு கொண்டுவந்துவிட்டார்கள். 'ஹெலிக்ஸ்' அலாய் வீல்கள் செம ஸ்டைலாக இருக்கின்றன.</p>
<p style="text-align: center"><img align="middle" width="650" height="353" alt="" src="http://cdnw.vikatan.com/motor/2014/02/mdrlod/images/p44b.jpg"></p>
<p class="content"><img align="left" width="150" height="553" alt="" src="http://cdnw.vikatan.com/motor/2014/02/mdrlod/images/p44c(1).jpg">ஃபேஸ்லிஃப்ட் மாடலுக்காக வெளிப்புறம் இவ்வளவு மாற்றங்களைச் செய்த ஸ்கோடா, காருக்கு உள்ளே பெரிதாக எதற்கும் மெனக்கெடவில்லை. புதியதாய் மாற்றப்பட்டுள்ள ஒரே விஷயம், 3-ஸ்போக் ஸ்டீயரிங் வீல் மட்டுமே. பட்டன் ஸ்டார்ட்/ஸ்டாப் வசதி இதில் உண்டு.</p>
<p class="content">மெக்கானிக்கலாக, புது மாடலுக்கும் பழைய மாடலுக்கும் எந்த வித்தியாசமும் இல்லை. அதே 158 தீலீஜீ, 1.8 லிட்டர் TSI பெட்ரோல் இன்ஜினும் 140 bhp, 2.0 லிட்டர் TDI டீசல் இன்ஜினும்தான் புதியதிலும் அளிக்கப்படுகிறது. பெட்ரோல் இன்ஜினுக்கு 6-ஸ்பீடு மேனுவல் மற்றும் 7-ஸ்பீடு டிஎஸ்ஜி ஆட்டோமேட்டிக் கியர்பாக்ஸ் ஆப்ஷன் உண்டு. டீசல் இன்ஜினுக்கு 6-ஸ்பீடு டிஎஸ்ஜி ஆட்டோமேட்டிக் கியர்பாக்ஸ் மட்டுமே!</p>
<p class="content">ஓட்டுதல் மற்றும் கையாளுமையைப் பொறுத்தவரை, புதிய சூப்பர்ப் அப்படியே பழைய மாடல் போலவே சிறப்பாக இருக்கிறது. நெடுஞ்சாலையில் சீரான வேகத்தில் செல்லும் போது, கார் ஸ்டேபிளாக இருக்கிறது. நீளமான கார் என்றாலும் வளைவுகளில் வளைத்துத் திருப்பி ஓட்டுவதற்கு மிகவும் ஸ்போர்ட்டியான காராக இருக்கிறது.</p>
<p style="text-align: center"><span style="color: #ff0000">முதல் தீர்ப்பு </span></p>
<p class="content">புதிய தலைமுறை சூப்பர்ப் கார் அடுத்த ஆண்டு இறுதியில் அறிமுகமாகும் என்பதால், அதுவரை சூப்பர்ப் காரின் விற்பனையைத் தக்கவைக்க ஸ்கோடா பழைய சூப்பர்ப் காரைக் கொஞ்சம் மேக்கப் போட்டு ஃபேஸ்லிஃப்ட் மாடலாகக் கொண்டுவந்திருக்கிறது. ஆடி, பிஎம்டபிள்யு எல்லாம் வேண்டாம். கொஞ்சம் ராயலாக அதே சமயம் தரமான காராக இருக்க வேண்டும் என்பவர்களுக்குச் சரியான சாய்ஸ் சூப்பர்ப்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இலகு ரக கமர்ஷியல் வாகனங்கள்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="660" height="948" src="http://cdnw.vikatan.com/motor/2014/02/mdrlod/images/p130.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ரீடர்ஸ் ரிவியூ: YAMAHA R1 யமஹா ஆர்1 </div>
<div class="subtitle1">ரியல் சூப்பர் பைக்! </div>
<div class="subtitle2">லோ.இந்து </div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="650" height="514" src="http://cdnw.vikatan.com/motor/2014/02/mdrlod/images/p74.jpg"></p>
<p style="text-align: center"><img alt="" align="middle" width="300" height="229" src="http://cdnw.vikatan.com/motor/2014/02/mdrlod/images/p74a(1).jpg"></p>
<p class="content"><img hspace="2" alt="" vspace="2" align="absMiddle" width="40" height="38" src="http://cdnw.vikatan.com/motor/2014/02/mdrlod/images/p74dd.jpg">ளைஞர்களுக்கு எப்போதுமே பைக் மீது கிரேஸ் இருக்கும். அதுபோல் எனக்கும் சின்ன வயதில் இருந்தே பைக் என்றால், ரொம்பப் பிடிக்கும். ஆனால், என் ஆர்வம் சாதாரணமானதுதான் என்றாலும், நான் நிர்ணயித்த இலக்கு கொஞ்சம் அதிகம். ஏழு ஆண்டுகளுக்கு முன்பு, கல்லூரியில் படித்துக் கொண்டிருந்தபோது, இணையதளத்தில் யதேச்சையாகத்தான் யமஹா ஆர்-1 பைக்கைப் பார்த்தேன். பார்த்ததுமே பற்றவைத்தது போல ரொம்பவும் பிடித்துவிட்டது. அதன் பின்பு, ஆர்-1 பைக் சம்பந்தமான மற்ற விஷயங்களைத் தேடி, தகவல்கள் சேகரிக்க ஆரம்பித்தேன்.</p>
<p style="text-align: center"><span style="color: #800000">ஏன் யமஹா ஆர்-1?</span></p>
<p class="content">ஒருநாள் கோவையில் உள்ள காபி ஷாப் வாசலில் ஆர்-1 பைக்கை நேரில் பார்த்ததும் ஒரு கணம் மூச்சே நின்றதுபோல உணர்ந்தேன். நான் ஆசையாக ஆர்வமாகத் தேடிக்கொண்டிருக்கும் பைக், என் கண் முன் நின்ற கணம் மறக்க முடியாதது. ஆர்-1 பைக்கின் உரிமையாளரிடம் என்னை அறிமுகம் செய்துகொண்டு பேசினேன். எனது ஆர்-1 ஆர்வம் பற்றி அறிந்ததும் ஆச்சரியமானார். எனது வீட்டில் யமஹா ஆர்-1 பைக் வாங்க வேண்டுமென்று பேச்சு எடுத்தபோது, 'நம்ம ஊர் சாலைக்கு இந்த பைக் சரிவராது. இந்த வயதில் இவ்வளவு பெரிய பைக் ஓட்ட வேண்டாம்’ என்று மறுத்து விட்டனர்.</p>
<p class="content">அதன் பின்பு, வேறு வழியில்லாமல் கரீஸ்மா பைக் வாங்கி ஓட்டினேன். அதற்குப் பிறகு பல பைக்குகள் வாங்கி மாற்றிக்கொண்டே இருந்தாலும், ஆர்-1 பைக்கை மறக்கவே இல்லை. படிப்பை முடித்து தொழில் தொடங்கிய பின்புதான் எனது கனவு நிறைவேறியது.</p>
<p style="text-align: center"><img align="middle" width="400" height="740" alt="" src="http://cdnw.vikatan.com/motor/2014/02/mdrlod/images/p74b.jpg"></p>
<p style="text-align: center"><span style="color: #800000">ஷோரூம் அனுபவம்</span></p>
<p class="content">யமஹா ஆர்-1 வாங்க முடிவு செய்ததும் சென்னையில் உள்ள 'ஜெயின் மோட்டோ பைக்’ ஷோரூமில் 5.5 லட்சம் கொடுத்துப் பதிவு செய்தேன். சரியாக ஒரே மாதத்தில் கோவையிலேயே பைக்கை டெலிவரி தந்தனர். என் கனவு நனவான அந்தத் தருணம், வாழ்க்கையில் மறக்க முடியாதது. பைக்கை டெலிவரி எடுத்த அன்று, கோவையைச் சுற்றிச் சுற்றி வந்தேன். முதல் நாளே 200 கி.மீ தூரம் ஓட்டினேன்.</p>
<p style="text-align: center"><span style="color: #800000">சர்வீஸ்</span></p>
<p class="content">என் பைக்கை அலங்கரிக்க மட்டும் 1 லட்சம் ரூபாய் வரை செலவழித்தேன். வெள்ளையும் தங்க நிறமும்கொண்ட என் பைக்கின் நிறத்துக்குப் பொருத்தமாக அத்தனை ஆக்சஸரீஸ்களையும் சேர்த்தேன். ஆயில் மாற்றுவது, செயின் சுத்தம் செய்வது போன்ற சின்னச் சின்ன வேலைகளை நானே செய்துகொள்வேன். சர்வீஸ் செய்ய சென்னைக்கு போன் செய்தால் போதும்: கோவைக்கே வந்து சர்வீஸ் செய்து தருகிறார்கள்.</p>
<p class="content">வார இறுதியில் நண்பர்களுடன் யமஹா ஆர்-1 பைக்கை எடுத்துக் கொண்டு ஆனைக்கட்டிக்குச் சென்றால், வாரம் முழுதும் அடைந்த அலுப்பு, ஒரே நாளில் பறந்துவிடும்.</p>
<p style="text-align: center"><img align="middle" width="450" height="214" alt="" src="http://cdnw.vikatan.com/motor/2014/02/mdrlod/images/p74c.jpg"></p>
<p style="text-align: center"><span style="color: #800000">பிடித்தது</span></p>
<p class="content">டிராக்ஷன் கன்ட்ரோல் சிஸ்டம், கிராஸ் பிளேன் டெக்னாலஜி, ஃப்ளை பை வொயர் டெக்னாலஜி போன்ற தொழில்நுட்பங்கள் யமஹா ஆர்-1 பைக்கின் ஸ்பெஷல். இதன் ஆஜானுபாகுவான தோற்றம் பெரிய பலம்.</p>
<p style="text-align: center"><span style="color: #800000">பிடிக்காதது</span></p>
<p class="content">மற்ற 1000 சிசி பைக்குகளைக் காட்டிலும் அதிக எடை ஒரு பெரிய மைனஸ். நகருக்குள் பார்க்கிங் செய்ய சிரமமாக இருக்கிறது. அதேபோல், லிட்டருக்கு 10 கி.மீ-தான் மைலேஜ் கிடைக்கிறது. விலையும் அதற்கான வரியும் அதிகம்.</p>
<p class="content">சூப்பர் பைக் அனுபவம் இல்லாதவர்கள் இதை ஓட்ட முயற்சிப்பது தவறு. அந்த அனுபவம் இல்லாவிட்டால், கன்ட்ரோல் செய்வது கடினம்.</p>
<p style="text-align: right"><span style="color: #0000ff"><img hspace="2" vspace="2" align="absMiddle" width="30" height="30" alt="" src="http://cdnw.vikatan.com/motor/2014/02/mdrlod/images/aaaaa(2).jpg">ர.சதானந்த்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பைக் பஜார்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><a target="_blank" href="http://www.vikatan.com/motor/2014/02/mdrlod/images/P126.jpg"><img alt="" align="middle" width="450" height="306" src="http://cdnw.vikatan.com/motor/2014/02/mdrlod/images/P126a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P127.jpg"><img alt="" align="middle" width="450" height="306" src="http://cdnw.vikatan.com/motor/2014/02/mdrlod/images/P127a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P128.jpg"><img alt="" align="middle" width="450" height="311" src="http://cdnw.vikatan.com/motor/2014/02/mdrlod/images/P128a.jpg"></a></p>
<p style="text-align: center"><a target="_blank" href="http://www.vikatan.com/motor/2014/02/mdrlod/images/P129.jpg"><img alt="" align="middle" width="450" height="313" src="http://cdnw.vikatan.com/motor/2014/02/mdrlod/images/P129a.jpg"></a></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ட்ரையம்ப் போனவில் </div>
<div class="subtitle1">வணக்கம் போனி! </div>
<div class="subtitle2">தொகுப்பு: சார்லஸ் </div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="86" src="http://cdnw.vikatan.com/motor/2014/02/mdrlod/images/p46.jpg"> </p>
<p style="text-align: center"><img alt="" align="middle" width="650" height="535" src="http://cdnw.vikatan.com/motor/2014/02/mdrlod/images/p46b.jpg"></p>
<p class="content"><img alt="" align="right" width="230" height="264" src="http://cdnw.vikatan.com/motor/2014/02/mdrlod/images/p46c.jpg"><img hspace="2" alt="" vspace="2" align="absMiddle" width="40" height="48" src="http://cdnw.vikatan.com/motor/2014/02/mdrlod/images/p46a.jpg">ந்திய பைக் மார்க்கெட்டை சூப்பர், க்ரூஸர் பைக்குகள் ஆக்கிரமிக்கும் நேரம் இது. ஹார்லி டேவிட்சனைத் தொடர்ந்து, இங்கிலாந்தைச் சேர்ந்த புகழ்பெற்ற க்ரூஸர் பைக் தயாரிப்பு நிறுவனமான ட்ரையம்ப், இந்தியாவில் அசத்தல் பைக்குகளை விற்பனைக்குக் கொண்டு வந்திருக்கிறது.</p>
<p class="content">தற்போது பைக்குகளை இங்கிலாந்தில் இருந்து இறக்குமதி செய்து, இங்கே விற்பனை செய்கிறது. விரைவில் கர்நாடகாவில் அமைந்துவரும் ட்ரையம்ப் தொழிற்சாலையில் இருந்து பைக்குகள் அசெம்பிள் செய்யப்பட்டு விற்பனைக்கு வரும்.</p>
<p class="content">டிரையம்ப் பைக்குகளில் மிகச் சிறந்த பைக் எனப் பெயர் பெற்றது, ட்ரையம்ப் போனவில். 'போனி’ எனச் செல்லமாக அழைக்கப்படும் இந்த பைக்கின் முதல் தயாரிப்பு 1959-ம் ஆண்டு துவங்கியது.</p>
<p style="text-align: center"><span style="color: #ff0000">ஸ்டைல்</span></p>
<p class="content">இதை பைக் என்று சொல்வதைவிட மேக்னெட் என்று சொல்லலாம். பார்த்தவுடனே காந்தம்போல கவர்ந்துவிடுகிறது ட்ரையம்ப் போனவில். 1950-களில் தயாரிக்கப்பட்ட பைக், இப்போது புத்தம் புதிதாக உங்கள் கையில் கிடைத்தால், எப்படி இருக்கும்? அப்படி ஓர் உண்மையான அனுபவத்தைத் தருகிறது போனி. அலாய் வீல் புகுந்திருப்பது மட்டுமே பைக்கின் வெளித் தோற்றத்தில் புகுந்திருக்கும் நவீன அம்சம். வட்ட வடிவ ஹெட்லைட், க்ரோம் கலந்த இரட்டை எக்ஸாஸ்ட், சிம்பிளான டெயில் லைட் போன்ற அம்சங்கள் என பைக்கின் கிளாஸிக் லுக் குலைந்துவிடாமல் டிசைன் செய்திருக்கிறார்கள். வின்டேஜ் தோற்றத்துக்காக பழைய காலத்தில் இருந்ததுபோல வெளியே கார்புரேட்டரை போலியாக வைத்துவிட்டு, உள்ளுக்குள் ஃப்யூல் இன்ஜெக்ஷன் சிஸ்டத்தை வைத்திருக்கிறது ட்ரையம்ப். அதனால், இதை கார்புரேட்டர் தோற்றம்கொண்ட ஃப்யூல் இன்ஜெக்ஷன் பைக் என்பதை மறந்துவிட வேண்டாம்.</p>
<p style="text-align: center"><img alt="" align="middle" width="650" height="628" src="http://cdnw.vikatan.com/motor/2014/02/mdrlod/images/p46d.jpg"></p>
<p class="content">டயல்களைப் பொறுத்தவரை, இங்கே மாடர்ன் அம்சங்களைச் சேர்த்தால்தான் கதைக்கு ஆகும் என்பதால், ஸ்பீடோ மீட்டரை மட்டும் அனலாக்கில் வைத்துவிட்டு, டிரிப் மற்றும் ஓடோமீட்டர்களை டிஜிட்டலில் கொடுத்திருக்கிறது. ஆனால், ஆர்பிஎம் அளவைக் காட்டும் டேக்கோ மீட்டர் இதில் இல்லை. ஆப்ஷனல் வசதியாக இணைத்துக்கொள்ளலாம். ஆனால், பிரச்னையே சாவி துவாரம்தான். ஹெட்லைட்டுக்கு பக்கவாட்டில் சாவித் துவாரம் வைக்கப்பட்டிருப்பது அடிக்கடி பயன்படுத்த வசதியாக இல்லை. மேலும், பெட்ரோல் டேங்கை லாக் செய்யும் வசதியும் ஆப்ஷனலாகத் தரப்பட்டுள்ளது. இந்த வசதிகளுக்கு நீங்கள் கூடுதல் விலை கொடுக்க வேண்டும்.</p>
<p class="content">குட்டை, நெட்டை என எல்லோருக்குமே வசதியான ரைடிங் பொசிஷனைக் கொண்டிருப்பதுதான் போனியின் பலம். இருக்கை மிகவும் தாழ்வாக வைக்கப்பட்டுள்ளதால், வசதியாக உட்கார்ந்து ஓட்ட முடிவதோடு, பின் பக்கப் பயணியும் வசதியாக உட்கார்ந்து பயணிக்கும் அளவுக்கு இடம் இருக்கிறது. 16 லிட்டர் பெட்ரோல் டேங்க், கால்களை அணைத்து உட்காரும் வகையில் டிசைன் செய்யப்பட்டுள்ளது. உயரத்துக்கு ஏற்றவகையில் அட்ஜஸ்ட் செய்துகொள்ளும் வகையில் கிளட்ச் மற்றும் பிரேக் லீவர்கள் அமைக்கப்பட்டுள்ளன. இவை அனைத்துமே. 225 கிலோ எடை கொண்ட இந்த பெரிய பைக்கை, ஓட்டுவதற்கு மிகவும் எளிய பைக்காக மாற்றிவிடுகிறது.</p>
<p style="text-align: center"><span style="color: #ff0000">இன்ஜின்</span></p>
<p class="content">4 ஸ்ட்ரோக், ஏர் கூல்டு, பேரலல் ட்வின் 865 சிசி இன்ஜினைக் கொண்டிருக்கிறது போனவில். இது அதிகபட்சமாக 7,500 ஆர்பிஎம்-ல் 67 bhp சக்தியை வெளிப்படுத்துகிறது. இதன் அதிகபட்ச டார்க் 5,800ஆர்பிஎம்-ல் 6.93 Kgm. இன்ஜினை ஆன் செய்து, திராட்டிலை முறுக்கியதில் இருந்தே பவர் சீராக வெளிப்படுகிறது. எவ்வளவு வேகம் போனாலும் இன்னும் திராட்டிலைத் திருக இடம் இருப்பது, நெடுஞ்சாலையில் ஓட்டும்போது உற்சாகம் தருகிறது. அதேசமயம், இந்த பைக்கில் சூப்பர் பைக் போன்று வேகமாகப் பறக்கலாம் என எதிர்பார்க்க முடியாது.</p>
<p style="text-align: center"><img alt="" align="middle" width="650" height="363" src="http://cdnw.vikatan.com/motor/2014/02/mdrlod/images/p46e.jpg"></p>
<p class="content">ட்ரையம்ப் போனவில் பைக்கில், அதிகபட்சமாக மணிக்கு 150 கி.மீ வரை பறக்கலாம். ஆனால், சரியான கியரில், சரியான வேகத்தில் செல்லாமல் திராட்டிலை முறுக்கினால், அதிர்வுகள் அதிகமாகத் தெரிகின்றன. 5-ஸ்பீடு கியர்பாக்ஸ் கொண்ட போனியில், முதல் கியரை மாற்றுவது கொஞ்சம் கடினமாக இருக்கிறது. ஆனால், கிளட்ச் பயன்படுத்த மிகவும் எளிதாக இருக்கிறது.</p>
<p style="text-align: center"><span style="color: #ff0000">கையாளுமை</span></p>
<p class="content">கிளாஸிக் தோற்றத்தில் இருக்கும் இந்த பைக்கின் ஃப்ரேமையும் கிளாஸிக்காகவே அமைத்ததில் கையாளுமை அடி வாங்கிவிட்டது. பழைய காலத்து டபுள் கிரேடில் ஃப்ரேம், பைக்கை வளைத்து நெளித்து ஓட்ட முடியாமல் செய்துவிடுகிறது. ஆனால், நெடுஞ்சாலையிலும் நேர் சாலையிலும் செம ஸ்டேபிளான பைக்காக இருக்கிறது போனி. ஓட்டுதல் தரத்தில் குறைவில்லை. நம் ஊரின் மேடு பள்ளங்களைச் சமாளிக்கிறது போனியின் சஸ்பென்ஷன். ஏபிஎஸ் பிரேக்ஸ் வசதி இதில் இல்லை. முன் பக்கம் 310 மிமீ டிஸ்க் பிரேக்கையும் பின் பக்கம் 255 மிமீ டிஸ்க் பிரேக்கையும் கொண்டுள்ளது. மெட்ஸெல்லர் டயர்கள் பொருத்தப்பட்டிருக்கும் இந்த பைக்கில், ரோடு கிரிப் சிறப்பாக இருப்பதோடு, பிரேக் பிடித்த இடத்தில் பைக் நிற்கிறது.</p>
<p style="text-align: center"><span style="color: #ff0000">முதல் தீர்ப்பு</span></p>
<p class="content">கிளாஸிக் ஸ்டைல், அசத்தல் பெர்ஃபாமென்ஸ் மற்றும் பயன்படுத்துவதற்கு மிகவும் எளிய பைக்காக இருப்பதுதான் டரையம்ப் போனவில்லின் பலம். சென்னையில் இந்த பைக்கை வாங்க கிட்டத்தட்ட 7 லட்சம் ரூபாய் ஆகும். ராயல் என்ஃபீல்டு, பஜாஜ் அவென்ஜர் பைக்குகள் எல்லாம் க்ரூஸர் பைக்குகளே இல்லை என்று புலம்புவர்கள், கையில் காசு இருந்தால்... ட்ரையம்ப் பைக்கை தாராளமாக வாங்கலாம்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கவாஸாகி நின்ஜா ZR-10R</div>
<div class="subtitle1">சூப்பர் பேக்கேஜ்! </div>
<div class="subtitle2">தொகுப்பு: ர.ராஜா ராமமூர்த்தி </div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="400" height="472" src="http://cdnw.vikatan.com/motor/2014/02/mdrlod/images/p50a.jpg"> </p>
<p class="content"><span style="color: #ff0000">க</span>வாஸாகி, இந்தியாவில் தனது சூப்பர் பைக்குகளை விற்பதில் முன்பைவிட இப்போது அதிக முனைப்பு காட்டுகிறது. இந்தியச் சந்தையில் கவாஸாகியின் லேட்டஸ்ட் அறிமுகம், கவாஸாகி நின்ஜா ZR10R. இந்த சூப்பர் பைக்கை விசேஷமான வார்த்தைகள் மூலம் வர்ணிக்கத் தேவை இல்லை. இந்த பைக், 2004-ம் ஆண்டு அறிமுகமான பின்பு மோட்டோ ஜீபி, வேர்ல்டு சூப்பர் பைக் சாம்பியன்ஷிப் மற்றும் 'ஐல் ஆஃப் மேன் டிடி’ போன்ற புகழ் பெற்ற ரேஸ்களில், பல வெற்றிகளைக் குவித்திருக்கிறது. நின்ஜா ZR10R சூப்பர் பைக்கின் பலம், இதன் பேக்கேஜிங்தான். அது என்ன?</p>
<p style="text-align: center"><span style="color: #800000">டிசைன் </span></p>
<p class="content">ZR10R - ரியல் நின்ஜா பைக் என்பதை இதன் டிசைன் சொல்லிவிடும். மிரட்டலான, ஷார்ப்பான டிஸைன். ஒவ்வொரு வளைவு நெளிவும் கண்களைக் கவரும் வகையில் மட்டுமல்லாமல், பைக்கின் ஏரோடைனமிக்ஸுக்கு உதவும் வகையிலும் செதுக்கப்பட்டுள்ளது. பைக்கின் இரட்டை ஹெட்லைட்களுக்கு நடுவே உள்ள இடம், டிஸைனுக்காக மட்டுமே இல்லை. இது ஏர் இன்டேக் ஆகவும் செயல்படுகிறது. வைஸர், பார்க்கச் சிறிதாகத் தெரிந்தாலும் வேகமாக ஓட்டும்போது காற்றைச் சரியாகத்  திருப்பி விடுகிறது. இன்ஸ்ட்ரூமென்ட் க்ளஸ்டரில் உள்ள அனைத்துமே டிஜிட்டல்தான். பைக்கின் எல்லா தகவல்களையும் இதில் பார்த்துக் கொள்ளலாம். எல்இடி பார்-கிராஃப் டேக்கோ மீட்டர், சூப்பர். ஹேண்டில்பார் லீவர்கள் கைக்கு வசதியான இடங்களில் இருந்தாலும், முன் பக்க பிரேக் லீவரை மட்டும்தான் கைக்கு வசதியாக அட்ஜஸ்ட் செய்துகொள்ள முடியும். சுவிட்சுகளும் தரமாக இருக்கின்றன. பைக்கின் ஃபேரிங்கிலேயே மவுன்ட் செய்யப்பட்டு இருக்கும் ரியர் வியூ மிரரில்தான் சைடு இண்டிகேட்டர்களும் உள்ளன. வேகங்களில் ரியர் வியூ கண்ணாடிகள் அதிரவில்லை. அகலமான 17 லிட்டர் ஃப்யூல் டேங்க், தொடைகளுக்கு நல்ல சப்போர்ட் அளிக்கிறது. பைக்கின் பின்பக்க டிஸைன் செம ஷார்ப். பின்பக்க சைடு இண்டிகேட்டர்கள், க்ளியர்-லென்ஸ் எல்இடி டெயில் லைட்டிலேயே கொடுக்கப்பட்டுள்ளன. தங்க நிறத்தில் டிஸ்க் பிரேக் ரோட்டர்கள் ஜொலிக்கின்றன. பைக்கின் ஒட்டுமொத்த கட்டுமானத் தரம் சூப்பர்.</p>
<p style="text-align: center"><img alt="" align="middle" width="620" height="230" src="http://cdnw.vikatan.com/motor/2014/02/mdrlod/images/p50(1).jpg"></p>
<p style="text-align: center"><span style="color: #800000">இன்ஜின் </span></p>
<p class="content">கவாஸாகி நின்ஜா ZR10R பைக்குக்கு சக்தியை அளிப்பது 998 சிசி, 4-ஸ்ட்ரோக், ஃப்யூல் இன்ஜெக்ஷன் இன்-லைன் 4-சிலிண்டர் இன்ஜின். சக்தி என்றால், ஏதோ சாதாரணமாக எடுத்துக்கொள்ளாதீர்கள். 209.9 தீலீஜீ சக்தியை 13,000 ஆர்பிஎம்-ல், 11.42 kgm டார்க்கை 11,500 ஆர்பிஎம்-ல் அளிக்கிறது இந்த இன்ஜின். இந்த இன்ஜினைக் கடைசியாக 2011-ம் ஆண்டு மாற்றியமைத்தது கவாஸாகி. அப்போது டைட்டானியம் இன்டேக் மற்றும் எக்ஸாஸ்ட் வால்வுகள், டைட்டானியம் எக்ஸாஸ்ட் சிஸ்டம் ஆகியவற்றைச் சேர்த்தது கவாஸாகி. இதனால், இன்ஜினின் திராட்டில் ரெஸ்பான்ஸ் இன்னும் ஷார்ப். இதன் எக்ஸாஸ்ட் சத்தம் குறைந்த ஆர்பிஎம்-ல் குறைவான சத்தத்தையே அளித்தாலும், ஆர்பிஎம் எகிற எகிற சத்தம் மிரட்டலாக மாறுகிறது. இந்த பைக்கின் அதிகமான சக்தியை, பாதுகாப்பாக சாலைக்குக் கடத்த, பல எலெக்ட்ரானிக் சாதனங்களைச் சேர்த்துள்ளது கவாஸாகி. பைக்கின் 3 டிரைவிங் மோடுகளும் சிறப்பாக வேலை செய்கின்றன. முதல் இரு மோடுகளும் ஆக்ஸிலரேஷன் மற்றும் 'வீலீ’ (Wheelie) கன்ட்ரோலைக் கட்டுப்படுத்தும் விதத்தில் இருக்கின்றன. 3-வது மோடு, ஈரமான சாலைகளில் ஓட்டுவதற்குக் கொடுக்கப்பட்டுள்ளது. 6-ஸ்பீடு கியர்பாக்ஸ் பயன்படுத்த மிகச் சிறப்பாக உள்ளது.</p>
<p style="text-align: center"><img alt="" align="middle" width="370" height="970" src="http://cdnw.vikatan.com/motor/2014/02/mdrlod/images/p50b.jpg"></p>
<p class="content">ZR10R பைக்கின் ட்வின் - ஸ்பார் அலாய் சேஸியால், இதன் அளவுக்கதிகமான சக்தியைச் சமாளிக்க முடிகிறது. முன் பக்கம் இருக்கும் அட்ஜஸ்டபிள் 43 மிமீ இன்வெர்டட் ஃபோர்க்குகளும், பின் பக்கம் இருக்கும் கேஸ்-சார்ஜ்டு மோனோ ஷாக் அப்ஸார்பரும் சாலையைச் சரியாக எடை போட்டு, பைக்கைச் செலுத்த உதவுகின்றன. இதன் இன்னொரு விசேஷ அம்சம், எலெக்ட்ரானிக் 'ஓலின்ஸ்’ (Ohlins) ஸ்டீயரிங் டாம்பர். இது, பைக் வேகமாகச் செல்லும்போது, ஹேண்டில்பார் எடை மிகக் குறைவாக இருப்பதைத் தடுக்கிறது. பைக்கை வளைவுகளில் திருப்பும்போது எந்தவித அசௌகரியமும் இல்லை. வளைவில் திரும்பி விட்டு, உடனே அடுத்த வளைவில் திரும்பும்போது... இந்த பைக்கின் கையாளுமையைப் பாராட்டித்தான் ஆக வேண்டும். முழுக்கவே ரேஸ் டிராக்கில் ஓட்டுவதற்கான பைக் என்பதால், குனிந்துதான் ஓட்ட வேண்டிஇருக்கிறது. நகர டிராஃபிக்கில் இதை ஓட்ட முயற்சித்தால், தோள்பட்டை வலியும் முதுகு வலியுமே மிஞ்சும். ஆனால், டயர்கள் க்ரிப்பாக இருக்கின்றன. ஏபிஎஸ் பிரேக் சிஸ்டம் கொண்ட முன் பக்கம்(310 மிமீ) மற்றும் பின் பக்கம் (220 மிமீ) பெட்டல் டிஸ்க் பிரேக்குகள், லீவரை அழுத்திய இடத்தில் பைக்கை நிற்கவைக்கின்றன.</p>
<p style="text-align: right"><img align="right" width="175" height="27" alt="" src="http://cdnw.vikatan.com/motor/2014/02/mdrlod/images/auto(2).jpg"></p>
<p style="text-align: center"> </p>
<p style="text-align: center"><span style="color: #800000">கவாஸாகி நின்ஜா ZR-10R</span></p>
<p class="content"><img alt="" align="left" width="100" height="203" src="http://cdnw.vikatan.com/motor/2014/02/mdrlod/images/p32aaa(1).jpg">மயிர்க்கூச்செறியும் கையாளுமை, கண்ணை உறுத்தாத ஷார்ப்பான டிசைன், தரமான இன்ஜின் என ஒரு சூப்பர் பைக்குக்கான முக்கிய விஷயங்களில் நம்மை இம்ப்ரெஸ் செய்கிறது ZR10R. உலகின் தரமான ஸ்போர்ட்ஸ் பைக்குகளில் இதுவும் ஒன்று. ஆனால், முழுக்கவே இறக்குமதி செய்யப்பட்டு விற்கப்படும் இந்த பைக்கின் புனே எக்ஸ்-ஷோரூம் விலை, 15.7 லட்ச ரூபாய். கவாஸாகியின் ரசிகர்களுக்கு இந்தப் பணம் ஒரு பொருட்டாக இருக்காது!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ரைடர் மேனியா</div>
<div class="subtitle1">புகழ் திலீபன்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><img alt="" align="middle" width="550" height="430" src="http://cdnw.vikatan.com/motor/2014/02/mdrlod/images/p54.jpg"></span></p>
<p class="content"><span style="color: #ff0000">பு</span>ல்லட் வைத்திருப்பவர்களுக்கு, ஜனவரி மாதம் பொங்கலுடன் சேர்த்தால் இரட்டைத் திருவிழா. ஏனெனில், அந்தச் சமயத்தில்தான் ரைடர் மேனியா எனும் பைக் சங்கமம் நடக்கும். ஒவ்வொரு ஆண்டும் ஜனவரியில், இந்தியா முழுவதும் உள்ள பல்வேறு புல்லட் கிளப்புகள் ஒன்றிணைந்து, 'ரைடர்ஸ் மேனியா’ எனும் புல்லட் திருவிழாவைக் கொண்டாடுகிறார்கள். கடந்த ஆண்டு சிரபுஞ்சியில் நடந்த இந்த விழா, இந்த ஆண்டு சென்னை மாமல்லபுரத்தில் ஜனவரி 18, 19 ஆகிய தேதிகளில் நடந்தது. இந்தியா முழுவதும் இருந்து மொத்தம் 52 கிளப்புகள் இதில் கலந்துகொள்ள... இரண்டு நாட்கள் மாமல்லபுரம் புல்லட்டுகளால் திமிறியது.</p>
<p class="content">இந்தத் திருவிழாவை ஒருங்கிணைத்த 'மெட்ராஸ் புல்ஸ்’ கிளப்பின் உறுப்பினர் டேவிட்டிடம் பேசினோம். பைக் ஓட்டுவதுதான் எங்களுக்கு ரிலாக்ஸ். வேலை நேரம் போக, விடுமுறை தினங்களில் சவாலான இடங்களுக்கு அட்வெஞ்சர் ட்ரிப் செல்வோம். எங்களைப் போலவே ஒவ்வொரு மாநிலத்திலும் புல்லட் கிளப்புகள் இருக்கின்றன. இந்த கிளப்புகள் அனைத்தையும் ஒருங்கிணைந்து, ஒவ்வொரு ஆண்டும் ஜனவரி மாதத்தில் இந்தியாவில் ஏதாவது ஓர் இடத்தில் கூடுவோம். மொத்தம் 52 கிளப்புகள் கலந்துகொள்ளும் ரைடர் மேனியாவுக்கு, வயது 14. இந்தியாவில் உள்ள ரீ-டிசைன் செய்யப்பட்ட, வித்தியாசமான, விசித்திரமான புல்லட் பைக்குகளை ஒரே இடத்தில் பார்க்கலாம். மொத்தம் 1,200 புல்லட்டுகள் இந்த ஆண்டு விழாவுக்கு வந்துள்ளது'' என்றார்.</p>
<p style="text-align: center"><img alt="" align="middle" width="400" height="342" src="http://cdnw.vikatan.com/motor/2014/02/mdrlod/images/p54a.jpg"></p>
<p class="content">இளைஞர்கள் முதல் வயதானவர்கள் வரை வயது வித்தியாசமின்றி கலந்து கொண்ட ரைடர் மேனியாவில், இரண்டு நாட்களும் பலவிதமான போட்டிகள் நடத்தி அதகளப்படுத்தினார்கள். பைக் அசெம்ப்ளி, ஸ்லோ ரேஸ், ஃபாஸ்ட் ரேஸ் என உற்சாக அலை கரைபுரண்டது. இதில் ஏராளமான பெண்களும் கலந்து கொண்டது தான் ஆச்சரியம். ''நானும் புல்லட் ரசிகைதான்'' என்ற சென்னையைச் சேர்ந்த ரம்யா பாலாஜியிடம் பேசியபோது, ''எனக்கு சின்ன வயசுல இருந்தே புல்லட் பைக் மேல கிரேஸ். நான் ஒரு பொண்ணுகிறதால யார்கிட்டயும் என்னோட ஆசையைச் சொல்லலை. திருமணத்துக்குப் பிறகு, என்னோட கணவரும் புல்லட் பிரியர்னு தெரிய வந்தபோது ரொம்ப சந்தோஷமாயிட்டேன். என்னோட ஆசையைத் தெரிஞ்சிகிட்டவர், என்னை உற்சாகப்படுத்தினார். இப்போ, தண்டர்பேர்டு பைக் வெச்சிருக்கேன். புல்லட் ஓட்டுற எல்லாரும் டிராவல் பண்றதுக்கு மட்டும் ஓட்டுறது கிடையாது. அது ஒருவித காதல்னு சொல்லலாம்'' என்றார்.  </p>
<p class="content">மும்பையில் இருந்து தண்டர்பேர்டு 500 பைக்கில் வந்திருந்த எலைன், ''உடலில் பச்சை குத்திக்கொள்ளும் அளவுக்கு புல்லட் மீது எனக்கு வெறி. 15 ஆண்டுகளுக்கும் மேலாக புல்லட் ஓட்டுகிறேன். இந்தியா முழுக்க பைக்கிலேயே சுற்றியுள்ளேன். இரண்டு முறை விபத்தும் நடந்துள்ளது. இருந்தாலும் என் புல்லட் காதல் கொஞ்சம்கூடக் குறையவில்லை'' என்று அழகாகச் சிரிக்கிறார்.</p>
<p class="content">தொடரட்டும் இந்த புல்லட் காதல்!</p>
<p style="text-align: right"><span style="color: #0000ff">  <img hspace="2" alt="" vspace="2" align="absMiddle" width="30" height="30" src="http://cdnw.vikatan.com/motor/2014/02/mdrlod/images/aaaaa(8).jpg">சிந்து ஸ்ரீ </span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மோட்டார் கிளினிக்</div>
<div class="subtitle1">கேள்வி - பதில்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #0000ff"><img alt="" align="middle" width="500" height="422" src="http://cdnw.vikatan.com/motor/2014/02/mdrlod/images/p71.jpg"></span></p>
<p class="content"><span style="color: #0000ff">சுந்தர்பாபு, கள்ளக்குறிச்சி. </span></p>
<p class="content"><span style="color: #ff0000"><img hspace="2" alt="" vspace="2" align="absMiddle" width="40" height="46" src="http://cdnw.vikatan.com/motor/2014/02/mdrlod/images/ques.jpg">நான் யமஹா ஆர்எக்ஸ்-100 பைக்கின் ரசிகன். இந்த பைக்கை வாங்குவதற்காக தீவிரமாகத் தேடிக்கொண்டிருக்கிறேன். எவ்வளவு ரூபாய்க்கு வாங்கலாம்? </span></p>
<p class="content"><img hspace="2" alt="" vspace="2" align="absMiddle" width="35" height="35" src="http://cdnw.vikatan.com/motor/2014/02/mdrlod/images/ans.jpg">யமஹா ஆர்எக்ஸ்-100, இந்தியாவில் 1987-ம் ஆண்டு முதல் 1999-ம் ஆண்டு வரை விற்பனயில் இருந்தது. ஆனால் இதில், 1987-ம் ஆண்டு முதல் 1989-ம் ஆண்டு வரை, இந்த பைக் முழுக்க முழுக்க ஜப்பானில் தயாரித்து இங்கே விற்பனை செய்யப்பட்டது. அதன் பிறகுதான் முழுமையாக இந்தியாவில் தயாரிக்கப்பட்டது. ஜப்பான் மாடலுக்கு வின்டேஜ் பைக் என்ற அடையாளம் வந்துவிட்டதால், நல்ல கண்டிஷனில் இருக்கும் பைக்குகள் 40,000 - 50,000 ரூபாய் வரை விலை போகிறது. அதன் பிறகு வந்த ஆர்எக்ஸ்-100 பைக், கண்டிஷனைப் பொறுத்து 10,000 முதல் 20,000 ரூபாய்க்குள் வாங்கலாம்.</p>
<hr>
<p class="content"><span style="color: #0000ff">மகேஷ் சிவராமன், தஞ்சாவூர். </span></p>
<p class="content"><span style="color: #ff0000"><img hspace="2" alt="" vspace="2" align="absMiddle" width="40" height="46" src="http://cdnw.vikatan.com/motor/2014/02/mdrlod/images/ques.jpg">நான் ஹூண்டாய் ஐ10 கார் வைத்திருக்கிறேன். புதிதாக 8 லட்சம் ரூபாயில் ஒரு கார் வாங்கலாம் என முடிவெடுத்திருக்கிறேன். ஆனால், செடான் காரான ஹோண்டா அமேஸ் காரை வாங்குவதா அல்லது ஃபோர்டு எக்கோஸ்போர்ட் காரை வாங்குவதா எனக் குழப்பமாக இருக்கிறது. என்னுடைய உயரம் 6 அடி. உட்கார்ந்து ஓட்டுவதற்கு வசதியான காராகவும், ஓட்டுதல் தரம் மற்றும் மைலேஜில் சிறந்த காராகவும், மெயின்டனன்ஸ் செலவுகள் குறைந்த காராகவும் இருக்க வேண்டும். இரண்டில் எந்த காரை வாங்கலாம்? </span></p>
<p style="text-align: center"><span style="color: #ff0000"><img alt="" align="middle" width="450" height="315" src="http://cdnw.vikatan.com/motor/2014/02/mdrlod/images/p71a.jpg"></span></p>
<p class="content"><img hspace="2" alt="" vspace="2" align="absMiddle" width="35" height="35" src="http://cdnw.vikatan.com/motor/2014/02/mdrlod/images/ans.jpg">இரண்டு கார்களில் ஹோண்டா அமேஸ்தான் சிறந்த கார். 6 அடி உயரமானவர்களும் வசதியாக உட்கார்ந்து ஓட்டக்கூடிய டிரைவிங் பொசிஷன் இருப்பதோடு, மைலேஜிலும் சிறந்த கார் அமேஸ். ஃபோர்டுடன் ஒப்பிடும்போது, ஹோண்டாவின் ஸ்பேர் பார்ட்ஸ் விலை குறைவு. மேலும், மெயின்டனன்ஸ் செலவுகள் அதிகம் வைக்காத கார் அமேஸ். ஓட்டுதல் தரம், கையாளுமை மற்றும் பில்டு குவாலிட்டியிலும் சிறப்பாக இருக்கிறது அமேஸ்.</p>
<hr>
<p class="content"><span style="color: #0000ff">சின்னாளப்பட்டி தர்மேஸ்வரன், சேலம். </span></p>
<p class="content"><span style="color: #ff0000"><img hspace="2" alt="" vspace="2" align="absMiddle" width="40" height="46" src="http://cdnw.vikatan.com/motor/2014/02/mdrlod/images/ques.jpg">நான் கல்லூரி மாணவன். புதிதாக பைக் வாங்கலாம் என இருக்கிறேன். பஜாஜ் பல்ஸர் 200என்எஸ், கரீஸ்மா, கரீஸ்மா ZMR - இந்த மூன்று பைக்குகளில் எதை வாங்கலாம்? ஸ்டைலான, நல்ல பெர்ஃபாமென்ஸ் கொண்ட பைக்காகவும் இருக்க வேண்டும். </span></p>
<p class="content"><img hspace="2" alt="" vspace="2" align="absMiddle" width="35" height="35" src="http://cdnw.vikatan.com/motor/2014/02/mdrlod/images/ans.jpg">மூன்று பைக்குகளில் சிறந்த பைக் பஜாஜ் பல்ஸர் 200என்எஸ். ஸ்டைலான பைக் என்பதோடு, கரீஸ்மா பைக்குகளை விட பெர்ஃபாமென்ஸிலும் சிறந்த பைக் பல்ஸர் 200என்எஸ். இது லிட்டருக்கு 38.5 கி.மீ வரை மைலேஜ் தரும்.</p>
<hr>
<p class="content"><span style="color: #0000ff">சர்வானந்த், சிவகாசி. </span></p>
<p class="content"><span style="color: #ff0000"><img hspace="2" alt="" vspace="2" align="absMiddle" width="40" height="46" src="http://cdnw.vikatan.com/motor/2014/02/mdrlod/images/ques.jpg">நான் புதிதாக கார் வாங்கத் திட்டமிட்டிருக்கிறேன். ஆனால், புது கார் வாங்கும் அளவுக்கு பட்ஜெட் இல்லை என்பதால், யூஸ்டு கார் வாங்கலாம் என்பது திட்டம். பழைய கார் மார்க்கெட்டில் ஃபோர்டு ஃபிகோ, ஸ்விஃப்ட் உள்ளிட்ட டீசல் கார்களின் விலை 4-5 லட்சம் ரூபாய் வரை விற்பனையாகிறது. இவ்வளவு விலை கொடுத்து பழைய காரை வாங்குவதற்கு, புது காரையே வாங்கிவிடலாமே என்ற எண்ணம் வருகிறது. ஹோண்டா சிட்டி உள்ளிட்ட பெரிய செடான் பெட்ரோல் கார்கள், 3 லட்சம் ரூபாய்க்குக் கிடைக்கின்றன. இதனால், பெரிய காரையே வாங்கிவிடலாம் என்ற எண்ணத்தில் இருக்கிறேன். என்னுடைய முடிவு சரியா? </span></p>
<p class="content"><img hspace="2" alt="" vspace="2" align="absMiddle" width="35" height="35" src="http://cdnw.vikatan.com/motor/2014/02/mdrlod/images/ans.jpg">ஃபிகோ, ஸ்விஃப்ட் என நீங்கள் 5 லட்சம் ரூபாய் வரை விற்பனை செய்யப்படுவதாகச் சொல்லும் கார்கள் அனைத்தும் டீசல் இன்ஜின்கொண்ட கார்களாக இருக்கும். 3 லட்சம் ரூபாய்க்குக் கிடைக்கும் ஹோண்டா சிட்டி, குறைந்தது 5 ஆண்டுகளாவது பழைய காராக இருக்கும். உங்கள் பட்ஜெட் 3 லட்சம் வரைதான் என்றால், நீங்கள் தாராளமாக ஹோண்டா சிட்டியை வாங்கலாம். ஆனால், வாங்கும்போதே டயர்கள் சரியான கண்டிஷனில் இருக்கிறதா, டிங்கரிங் வேலைகள் செய்ய வேண்டுமா, கிளட்ச், கியர்பாக்ஸ் எப்படி இருக்கின்றன? ஏ.சி, ஆடியோ சிஸ்டம் வேலை செய்கிறதா என முழுமையாகச் சோதித்துவிட்டு வாங்குங்கள். குறிப்பாக, காருக்கான இன்ஷூரன்ஸ் சரியாகச் செய்யப்பட்டிருக்கிறதா என்று பாருங்கள். ஹோண்டா சிட்டியில் 1.5 - 2 லட்சம் கி.மீ வரை இன்ஜினில் பெரிய வேலை எதுவும் வராது. மெயின்டனன்ஸ் செலவுகள் குறைவாக இருக்கும் என்பதோடு, ஸ்பேர் பார்ட்ஸுகளும் எளிதாகக் கிடைக்கும். ஆனால், ஹோண்டா சிட்டி பெட்ரோல் கார் என்பதை மறந்துவிடாதீர்கள். அதிகபட்சம் நகருக்குள் 12 கி.மீ வரைதான் மைலேஜ் கொடுக்கும்.</p>
<hr>
<p style="text-align: center"><span style="color: #0000ff"><img alt="" align="middle" width="450" height="341" src="http://cdnw.vikatan.com/motor/2014/02/mdrlod/images/p71b.jpg"></span></p>
<p class="content"><span style="color: #0000ff">செய்யது முகமது, நாகப்பட்டினம். </span></p>
<p class="content"><span style="color: #ff0000"><img hspace="2" alt="" vspace="2" align="absMiddle" width="40" height="46" src="http://cdnw.vikatan.com/motor/2014/02/mdrlod/images/ques.jpg">ஏழு பேர் உட்கார்ந்து செல்லக்கூடிய பெரிய எம்யூவி கார் வாங்க வேண்டும். நல்ல கார் என்று நீங்களே பலமுறை டொயோட்டா இனோவைத்தான் கூறியிருக்கிறீர்கள். ஆனால், எனக்கு இனோவாவின் விலை மிகவும் அதிகம் என்பதுபோலத் தோன்றுகிறது. ஹோண்டா, இனோவாவுக்குப் போட்டியாக ஒரு காரை விற்பனைக்குக் கொண்டுவர இருப்பதாக மோட்டார் விகடனில் படித்தேன். அந்த கார் எப்போது விற்பனைக்கு வரும்? </span></p>
<p class="content"><img hspace="2" alt="" vspace="2" align="absMiddle" width="35" height="35" src="http://cdnw.vikatan.com/motor/2014/02/mdrlod/images/ans.jpg">தொடர்ந்து விலை உயர்த்தப்பட்டுக்கொண்டே இருப்பதால், இனோவா அதிக விலைகொண்ட பிரீமியம் காராக மாறிவிட்டது. ஹோண்டாவின் மொபிலோ இந்த ஆண்டு ஏப்ரல் அல்லது மே மாதவாக்கில் விற்பனைக்கு வரும். இது, மாருதி எர்டிகாவைவிட அதிக இடவசதி கொண்டதாக காராக இருக்குமே தவிர, இனோவா அளவுக்கு அதிக இட வசதிகொண்ட காராக இருக்காது. ஆனால், இதன் விலை நிச்சயம் இனோவாவைவிட குறைவாகத்தான் இருக்கும்.</p>
<hr>
<p style="text-align: center"><span style="color: #0000ff"><img alt="" align="middle" width="350" height="494" src="http://cdnw.vikatan.com/motor/2014/02/mdrlod/images/p71c.jpg"></span></p>
<p class="content"><span style="color: #0000ff">தினகரன், அருப்புக்கோட்டை. </span></p>
<p class="content"><span style="color: #ff0000"><img hspace="2" alt="" vspace="2" align="absMiddle" width="40" height="46" src="http://cdnw.vikatan.com/motor/2014/02/mdrlod/images/ques.jpg">எனக்கு வயது 45. கடந்த எட்டு ஆண்டுகளாக பஜாஜ் கேலிபர் பைக் பயன்படுத்திவந்தேன். இப்போது புதிதாக பைக் வாங்கலாம் எனத் திட்டமிட்டிருக்கிறேன். 50,000 ரூபாய்தான் பட்ஜெட். என்ன பைக் வாங்கலாம்? </span></p>
<p class="content"><img hspace="2" alt="" vspace="2" align="absMiddle" width="35" height="35" src="http://cdnw.vikatan.com/motor/2014/02/mdrlod/images/ans.jpg">ஹோண்டா ட்ரீம் நியோ பைக் வாங்கலாம். 110 சிசி திறன்கொண்ட இந்த பைக்கின் விலை, 50,000 - 53,000 ரூபாய். நீளமான இருக்கை, ஓட்டுவதற்கு வசதியான ரைடிங் பொசிஷன், நல்ல மைலேஜ், நீடித்து உழைக்கக்கூடிய ஹோண்டாவின் தரம் என 100 சிசி பைக்குகளில் சிறந்த பைக்காக இருக்கிறது ட்ரீம் நியோ.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நெடுஞ்சாலை வாழ்க்கை!</div>
<div class="subtitle1">திருட்டுப் பட்டம்!</div>
<div class="subtitle2">கா.பாலமுருகன்  </div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><span style="color: #0000ff"><img alt="" align="middle" width="650" height="473" src="http://cdnw.vikatan.com/motor/2014/02/mdrlod/images/p94b.jpg"></span></p>
<p class="content"><span style="color: #0000ff">திருச்சி டு டெல்லி செல்லும் லாரியில் ஓசூரில் இரவு 10 மணிக்கு ஏறி, பெங்களூரு, சித்திரதுர்கா தாண்டி லாரி சென்றுகொண்டு இருந்தபோது, நாம் தூங்கிக்கொண்டு இருந்தோம். திடீரென பலமாக விசில் ஊதும் சத்தம் கேட்க, திடுக்கிட்டு விழித்தோம். </span></p>
<p class="content"><span style="color: #ff0000">அ</span>திகாலை 6 மணி இருக்கும். இரு வழிச் சாலை என்பதால், சாலையின் இருபுறமும் ஏராளமான லாரிகள் ஓரங்கட்டி நின்றுகொண்டு இருந்தன. என்ன நடக்கிறது எனப் புரியாமல் விழித்தோம். சாலையின் இருபக்கமும் ஆங்காங்கே ஆட்கள் நின்றுகொண்டு விசில் ஊதி சைகை காட்டிக்கொண்டு இருந்தனர். லாரியை ஓரமாக நிறுத்திவிட்டு பேப்பர்களுடன் இறங்கினார் சேட்டு. சாலையின் ஓரம் குறுக்குவாட்டில் நிறுத்தப்பட்ட ஜீப்பில், கர்நாடகா மாநிலப் போக்குவரத்துத் துறை அதிகாரி அமர்ந்திருக்கிறார். அவர் அருகே நிற்கும் உதவியாளரிடம் 100 ரூபாயைத் தந்துவிட்டு, திரும்பினார் சேட்டு.</p>
<p class="content">அந்த அதிகாரி, லாரியின் எந்த விஷயங்க¬ளையும் ஆராயவில்லை; கேட்கவில்லை. அவருக்குத் தேவை பணம். அதைத் தந்துவிட்டுச் சென்றுகொண்டே இருக்க வேண்டியதுதான். இதேபோல், தாவணக்கெரே, ஹாஸ்பேட் ஆகிய இடங்களில் சாலையோரத்தில் கம்பீரமாக ஜீப்பின் முன் சீட்டில் அமர்ந்து செய்தித் தாள் படித்தபடி காத்திருந்த அதிகாரிகளுக்கு, மொய் செய்வதுபோல டிரைவர்கள் கொடுத்துத் திரும்பிக்கொண்டு இருந்தார்கள்.</p>
<p style="text-align: center"><img align="middle" width="600" height="400" alt="" src="http://cdnw.vikatan.com/motor/2014/02/mdrlod/images/p94.jpg"></p>
<p class="content">ஹாஸ்பேட் அணையைக் கடந்து சிறிது தூரம் சென்றதும் சாலை ஓரத்தில் இருந்த 'மதுரை மெஸ்’ என்ற மோட்டலில் லாரியை ஓரங்கட்டினார் சேட்டு. ''மணி 9 ஆகிவிட்டது. இங்கு குளித்துச் சாப்பிட்டு விடுவோம். இதைத் தாண்டினால், தமிழ்நாடு உணவு நாம் செல்லும் சாலையில் கிடைக்காது'' என்று சரவணன் சொன்னதும் குளிக்க ஆயத்தமானோம். குளிப்பதற்கு பெரிய சிமென்ட் தொட்டியில் நீர் தளும்பிக் கொண்டு இருந்தது. ஆனால், அங்கு கழிவறை இல்லை. எல்லாமே திறந்த வெளியில்தான். நாம் இதுவரை சென்றுள்ள நெடுஞ்சாலைப் பயணத்தில், பெரிய பெட்ரோல் பங்க்களில் மட்டுமே கழிவறை வசதி இருக்கிறது. வேறு எங்கும் அதற்கென இடம் ஒதுக்கும் வழக்கம், நெடுஞ்சாலையில் இருக்கும் லாரி டிரைவர்களுக்கான உணவகங்களில் இல்லை.</p>
<p class="content">கர்நாடகா மாநிலத்தில் 'மதுரை மெஸ்’ என தமிழில் பெயர்ப் பலகை வைத்துள்ள இந்த ஹோட்டலுக்கு, இந்த வழியாகச் செல்லும் தமிழக லாரி டிரைவர்கள் வருகிறார்கள். தமிழக லாரி டிரைவர்கள் பெரும்பாலும் சமைத்துச் சாப்பிடுபவர்கள். ஆனால், குறிப்பிட்ட ஹோட்டலில் சாப்பிட்டாலும் சாப்பிடாவிட்டாலும் நின்று செல்வதை முக்கியமாகக் கடைப்பிடிக்கிறார்கள். காரணம், வழியில் உள்ள பிரச்னைகளை, தகவல்களைப் பகிர்ந்து கொள்வது இதுபோன்ற இடங்களில்தான். மதுரை மெஸ்ஸில் சரவணனைச் சந்தித்துப் பேசிய சேலம் - ஓமலூர் லாரி டிரைவர் கோவிந்தன், நம்மை யாரென்று விசாரித்தார்.</p>
<p style="text-align: center"><img align="middle" width="600" height="328" alt="" src="http://cdnw.vikatan.com/motor/2014/02/mdrlod/images/p94a.jpg"></p>
<p class="content">லேசாகத் தயங்கிய சரவணன், ''சொந்தக்காரங்க... டெல்லியை லாரியில் போய்த்தான் பார்க்கணும்னு அடம் பிடிச்சாங்க... அதான் கூட்டிட்டு வந்தேன்'' என்று பதில் சொன்னார். ''லாரியில நாங்க படுற பாடு பெரும்பாடு. இதுல உங்களுக்கு என்ஜாய்மென்ட் வேற... நாலு பேரு கேபின்ல உட்காந்து வர்றது ரொம்ப சிரமமா இருக்குமே... யாராவது ஒருத்தரை என்னோட வண்டியில ஏத்திவிடு... நானும் டெல்லிக்குத்தானே வர்றேன்'' என அழைத்தார். என்ன பதில் சொல்வது எனத் தெரியாமல் நம்மைப் பார்த்தார் சரவணன். ''பரவாயில்ல, நாங்க அட்ஜஸ்ட் பண்ணிக்கிறோம்'' என மறுத்த நம்மை, விடாப்பிடியாக அழைத்தார் கோவிந்தன்.</p>
<p class="content">ஓசூரில் லாரியில் ஏறிய கையோடு, சரவணன் மற்றும் சேட்டுவிடம் சொன்ன முதல் விஷயம், 'நாங்கள் பத்திரிகையாளர்கள் என்பதை யாருக்கும் சொல்லக் கூடாது. யார் கேட்டாலும் உறவினர்கள் லாரியில் பயணம் செய்து பார்க்க வேண்டும் என்றதால், அழைத்து வந்ததாகச் சொல்ல வேண்டும்’ என்று சொல்லியிருந்தோம். மேலும், எங்களுக்காக உங்களது அன்றாடப் பணியில் எந்த மாறுதல்களும் செய்ய வேண்டாம். வழக்கமாக என்ன செய்வீர்களோ, அதை அப்படியே கடைப்பிடியுங்கள் என்று கேட்டுக்கொண்டிருந்தோம். கோவிந்தன் தன்னுடைய நெருங்கிய நண்பர் என்று சரவணன் சொன்னதால், நாங்கள் வந்த விஷயத்தை அவருக்கு விளக்கினோம். ஆச்சரியமான கோவிந்தன், ''ஆஹா... அப்படிப் போடு. நீங்கெல்லாம் எப்ப சிக்குவீங்கன்னு காத்துக்கிட்டு இருக்கோம். எங்க  தொழில் எவ்வளவு சிரமம்னு நீங்களே புரிஞ்சுக்குவீங்க. எத்தனை பேருகிட்ட அடி வாங்குறோம். உங்களுக்கு ஒரு அடியாவது வாங்கிக் கொடுத்தாதான், எங்க தொழிலோட அருமை ஊர் உலகத்துக்குப் புரியும். மஹாராஷ்ட்ராவுல உங்களுக்கு அடி வாங்கித் தர நான் கேரன்ட்டி'' என ஆர்வமானார்.  </p>
<p class="content">''ஏன் அடி வாங்கணும்?'' என்று நாம் கேட்க, ''நாங்க மட்டும் எதுக்குன்னு தெரிஞ்சா வாங்குறோம். அதிகாரிங்க, போலீஸ், ரௌடினு எவ்வளவு பேருகிட்ட வாங்குறோம் தெரியுமா..?'' என்றவர், கர்நாடகாவில் நடக்கும் சில விஷயங்களை நம்மிடம் பகிர்ந்துகொண்டார்.</p>
<p class="content">''செக்போஸ்ட் இருக்கோ இல்லையோ, ஆளுங்க கரெக்ட்டா இருப்பாங்க. தவறாமப் பணம் கொடுத்துட்டுப் போகணும். அதைவிட முக்கியமான பிரச்னை ஒண்ணு கர்நாடகாவுல இருக்கு. லாரியில இருக்குற சரக்கு திருடு போயிட்டா, போலீஸ் ஸ்டேஷனுக்கு நடையா நடந்தாலும் கேஸ் பதிவு பண்ண மாட்டாங்க. 'நீயே திருடிட்டு கேஸ் கொடுக்கிறயா?’னு பொருளைச் தொலைச்சவனைத் திருடனாக்கிடுவாங்க.</p>
<p class="content">பொருள் போனா பொழப்பே போயிடும். பொருளுக்கு ஈடா ஆயுசு முழுக்க லாரி ஓட்டினாலும் அடைக்க முடியாது. கம்ப்ளெய்ன்ட்டுனு கொடுத்து பதிவு செஞ்சாதான் இன்ஷூரன்ஸ் மூலமா கொஞ்சமாவது தப்பிக்க முடியும். அதே மாதிரி, பெங்களூரு சிட்டிக்குள்ள சரக்கு ஏற்றி இறக்க ராத்திரியில்தான் போக முடியும். ராவும் பகலுமா வண்டியை ஓட்டிட்டு வந்து பெங்களூரு அவுட்டர்ல காத்துக்கிடந்து, ராத்திரியானதும்தான் உள்ளே போவோம். வேற ஊர்கள்ல இருக்கிற மாதிரி லாரி பார்க்கிங் ஏரியா பெங்களூருல கிடையாது. ஊருக்கு அவுட்டர்ல லாரியை எங்க நிறுத்துறது? ரோட்டோரத்துல தான் நிறுத்தி ஆகணும். இங்க நிறுத்தக் கூடாதுனு போலீஸ் வந்து கேஸ் போடுவாங்க. ஒரு பக்கம் கேஸ் போடுவாங்க... இன்னொரு பக்கம் கேஸ் வாங்க மாட்டாங்க. அம்மிக் கல்லுல சிக்கின மாதிரி நசுக்குனா, நாங்க என்னதான் செய்றது?'' என்று ஆதங்கத்தைக் கொட்டினார் கோவிந்தன்.</p>
<p class="content">குளித்து காலை உணவை முடித்துப் புறப்பட்டபோது மணி 10.45. ''உங்க பின்னாலதான் நானும் வர்றேன். சந்திச்சுப் பேசிக்கிட்டே இருப்போம். மஹாராஷ்ட்ரா மனுசங்களைப் பத்தி நெறைய சொல்லணும்'' என விடைகொடுத்தார் கோவிந்தன். ''இன்று மாலை மஹாராஷ்ட்ரா மாநிலத்தில் நுழைந்துவிடுவோம்'' என்று சொன்னார் சேட்டு.</p>
<p class="content">சாலையின் இருபுறமும் நிலவாகுக்குத் தகுந்ததுபோல பயிர்களும் மாறிக்கொண்டே இருந்தன. காய்ந்த நிலம், சட்டெனப் பளிச்சிடும் பச்சை வயல் என நிலப்பரப்பைத் தீர்மானிக்க முடியாத வகையில் இருந்தது கர்நாடகத்தின் வட பகுதி.</p>
<p class="content">அலமாட்டி அணையின் பிரம்மாண்டமும் அதன் கால்வாய்களும் பொறாமை கொள்ளவைத்தது நிஜம். சீரான வேகத்தில் லாரி சென்றுகொண்டு இருந்தது. சரவணன் மதியச் சாப்பாடுக்குச் சமையல் வேலையை ஆரம்பித்தார். பிஜப்பூர் கடந்து கர்நாடக எல்லையான ஜால்கியில் உள்ள ஆர்டிஓ செக்போஸ்டில் சடங்குகளை முடித்துவிட்டு, மஹாராஷ்டிரா மாநிலத்தில் நுழைந்தபோது, மணி மாலை 6.30</p>
<p class="content">மஹாராஷ்டிராவில்தான் நமக்கு அடி வாங்கிக் கொடுக்க, சபதம் போட்டிருந்தார் கோவிந்தன்.</p>
<p style="text-align: right"><span style="color: #0000ff">(நெடுஞ்சாலை நீளும்) </span></p>
<p style="text-align: right"><span style="color: #0000ff"><img hspace="2" alt="" vspace="2" align="absMiddle" width="30" height="30" src="http://cdnw.vikatan.com/motor/2014/02/mdrlod/images/aaaaa(6).jpg"> தி.விஜய்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மோட்டார் நியூஸ்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><img alt="" align="middle" width="600" height="292" src="http://cdnw.vikatan.com/motor/2014/02/mdrlod/images/p8.jpg"></span></p>
<p style="text-align: center"><span style="color: #ff0000">வந்துவிட்டது புதிய எஸ் கிளாஸ்! </span></p>
<p class="content">பென்ஸ் ரசிகர்களின் உச்சபட்ச சொகுசு காரான எஸ் கிளாஸ், புதிய மாற்றங்களுடன் விற்பனைக்கு வந்திருக்கிறது. இப்போதைக்கு பெட்ரோல் இன்ஜின்கொண்ட மாடலை மட்டுமே இந்தியாவில் விற்பனை செய்கிறது பென்ஸ். இது, ஜெர்மனியில் இருந்து முழுமையாக இறக்குமதி செய்யப்பட்டு, இங்கே விற்பனை செய்யப்பட இருக்கிறது. 4.7 லிட்டர் ட்வின்-டர்போ வி8 பெட்ரோல் இன்ஜினை இதயமாகக் கொண்டிருக்கிறது புதிய எஸ் கிளாஸ். இது, அதிகபட்சமாக 435 bhp சக்தியையும், 71.36 kgm டார்க்கையும் வெளிப்படுத்துகிறது. 7-ஸ்பீடு ட்யூயல் கிளட்ச் ஆட்டோமேட்டிக் டிரான்ஸ்மிஷன்கொண்ட இந்த காரின் சென்னை ஆன் ரோடு விலை, 2 கோடி ரூபாயை நெருங்குகிறது!</p>
<hr>
<p style="text-align: center"><span style="color: #ff0000">டாடாவின் ரெவோட்ரான்! </span></p>
<p class="content"><img align="left" width="220" height="194" alt="" src="http://cdnw.vikatan.com/motor/2014/02/mdrlod/images/p8a.jpg">முழுக்க முழுக்க இந்தியாவிலேயே உருவாக்கப்பட்ட புதிய 1.2 லிட்டர் டர்போ பெட்ரோல் ரெவோட்ரான் இன்ஜினை அறிமுகம் செய்துள்ளது டாடா மோட்டார்ஸ். 'ரெவோட்ரான்’ என்பது டாடா மோட்டார்ஸின் புதிய இன்ஜின் வரிசையின் பெயர். இந்த ரெவோட்ரான் இன்ஜின் வரிசையில், முதல் இன்ஜினாக 1.2 லிட்டர் டர்போ பெட்ரோல் இன்ஜினை அறிமுகப்படுத்தியுள்ளது. 1.2 லிட்டர் கொள்ளளவுகொண்ட இந்த 4 சிலிண்டர் பெட்ரோல் இன்ஜினில், வாட்டர் கூல்டு லோ இனெர்ஷியா டர்போ சார்ஜர் இருக்கிறது. இந்த இன்ஜின் 83.8 bhp சக்தியை 5,000 ஆர்பிஎம்-லும் 14.3 kgm டார்க்கை 1,750 - 3,500 ஆர்பிஎம்-லும் அளிக்கிறது. ஓட்டுபவரின் விருப்பத்துக்கேற்ப இன்ஜினை இயக்குவதற்கு மல்ட்டிபிள் டிரைவிங் மோடு உண்டு. இந்த இன்ஜினில் சத்தம், அதிர்வுகள் குறைவாக இருக்கும்.</p>
<hr>
<p style="text-align: center"><span style="color: #ff0000">இந்தியாவில் இண்டியன்! </span></p>
<p class="content">அமெரிக்காவின் முதல் மோட்டார் சைக்கிள் நிறுவனமான இண்டியன் மோட்டார் சைக்கிள்ஸ், இந்தியாவில் டயர் பதித்திருக்கிறது. 1901-ம் ஆண்டு அமெரிக்காவில் துவங்கப்பட்ட இந்த க்ரூஸர் பைக் தயாரிப்பு நிறுவனத்துக்கு, உலகம் முழுவதும் ரசிகர்கள் உண்டு. கிட்டத்தட்ட 110 ஆண்டுகள் கழித்து இந்தியாவுக்குள் நுழைந்திருக்கும் இண்டியன் நிறுவனம் கிளாஸிக், வின்டேஜ், சீஃப்டெய்ன் என மூன்று புதிய க்ரூஸர்களை விற்பனைக்குக் கொண்டுவந்திருக்கிறது. மூன்று பைக்குகளில் இருப்பது 1,811 சிசி திறன்கொண்ட ஒரே இன்ஜின்தான். இது அதிகபட்சமாக 14.17 nm டார்க்கை அதிகபட்சமாக 2,800 ஆர்பிஎம்-ல் வெளிப்படுத்துகிறது. மூன்றிலுமே 6-ஸ்பீடு கியர்பாக்ஸ்தான். மூன்றின் விலையும் 28 லட்சம் ரூபாயில் துவங்கி 35 லட்சம் ரூபாய் வரை நீள்கிறது. டெல்லியில் ஷோரூம் திறக்கப்பட்டிருக்கும் நிலையில், விரைவில் பெங்களூருவிலும் ஷோரூம் திறக்கவிருக்கிறது இண்டியன்.</p>
<p style="text-align: center"><img align="middle" width="600" height="299" alt="" src="http://cdnw.vikatan.com/motor/2014/02/mdrlod/images/p8b.jpg"></p>
<hr>
<p style="text-align: center"><span style="color: #ff0000">பனிச்சறுக்கு விளையாடியபோது விபத்து! </span></p>
<p style="text-align: center"><span style="color: #0000ff">கோமாவில் மைக்கேல் ஷூமேக்கர்! </span></p>
<p class="content"><img align="left" width="200" height="308" alt="" src="http://cdnw.vikatan.com/motor/2014/02/mdrlod/images/p8c.jpg">முன்னாள் ஃபார்முலா-1 ரேஸ் சாம்பியன் மைக்கேல் ஷூமேக்கர், பிரான்ஸ் நாட்டில் பனிச்சறுக்கு விளையாட்டில் ஈடுபட்டிருந்தபோது விபத்துக்குள்ளானார். ஹெல்மெட் அணிந்திருந்த போதும் அவருக்குத் தலையில் பலத்த காயம் ஏற்பட்டது. உடனடியாக ஹெலிகாப்டர் மூலம் மருத்துவமனைக்குக் கொண்டுசெல்லப்பட்ட ஷூமேக்கர், இன்று வரை சுயநினைவு திரும்பாமலேயே இருக்கிறார். தலையில் ஏற்பட்டுள்ள காயங்கள் மிகவும் கடுமையாக இருப்பதால், அவரைத் தொடர்ந்து கோமா நிலையிலேயே வைக்க மருந்துகள் தரப்பட்டுள்ளன. கோமாவில் இருந்து ஷூமேக்கர் மீண்டுவருவதற்கான வாய்ப்புகள் மிகக் குறைவு என டாக்டர்கள் கைவிரித்துவிட்ட நிலையில், கடவுளின் கருணை வேண்டி உலகம் முழுவதும் பிரார்த்தனைகள் செய்து வருகிறார்கள் அவரது ரசிகர்கள்!</p>
<hr>
<p style="text-align: center"><span style="color: #ff0000">டாடா மோட்டார்ஸ் நிர்வாக இயக்குனர் </span></p>
<p style="text-align: center"><span style="color: #0000ff">கார்ல் ஸ்லிம் மரணம்! </span></p>
<p class="content">டாடா மோட்டார்ஸ் நிறுவனத்தின் நிர்வாக இயக்குனர் கார்ல் ஸ்லிம்மின் திடீர் மரணம் ஆட்டோமொபைல் உலகையே அதிர வைத்தது. கடந்த மாதம் டாடா மோட்டார்ஸின் தாய்லாந்து பிரிவு அலுவலகத்துக்குச் சென்றிருந்த கார்ல் ஸ்லிம், பாங்காக்கில் உள்ள நட்சத்திர ஹோட்டல் ஒன்றில் மனைவியுடன் தங்கியிருந்தார். ஜனவரி 26-ம் தேதி காலை அவரது உயிரற்ற உடலை, ஹோட்டலின் திறந்தவெளி மைதானத்தில் ஊழியர்கள் கண்டெடுத்தனர். முதல்கட்ட விசாரணையின்படி, அவர் மாடியிலிருந்து கீழே குதித்து தற்கொலை செய்துகொண்டிருக்கிறார் என்று தாய்லாந்து போலீஸ் அறிவித்துள்ளது.</p>
<p class="content"><img align="right" width="200" height="195" alt="" src="http://cdnw.vikatan.com/motor/2014/02/mdrlod/images/p8h.jpg">இங்கிலாந்து நாட்டைச் சேர்ந்த 52 வயதான கார்ல் ஸ்லிம், 2007-ம் ஆண்டு முதல் 2011-ம் ஆண்டு வரை ஜெனரல் மோட்டார்ஸ் இந்தியா நிறுவனத்தின் நிர்வாக இயக்குநராக இருந்தார். அமெரிக்காவில் ஜெனரல் மோட்டார்ஸ் நிறுவனம் திவாலாகி இருந்த அன்றைய காலகட்டத்தில், ஜிஎம் இந்தியா நிறுவனத்துக்கு எந்தப் பாதிப்பும் இல்லாமல் திறம்பட நிறுவனத்தை இயக்கியவர் கார்ல் ஸ்லிம். 2012-ம் ஆண்டு ரத்தன் டாடாவால் டாடா மோட்டார்ஸ் நிறுவனத்துக்குத் தலைமையேற்க அழைக்கப்பட்டபோது, டாடா மிகப் பெரிய சரிவில் இருந்தது. சவால்களை விரும்பும் கார்ல் ஸ்லிம், டாடாவுக்குத் தலைமையேற்றார்.</p>
<p class="content">டெல்லி ஆட்டோ எக்ஸ்போவில், கார்ல் ஸ்லிம் தலைமையில் டாடா புத்தம் புதிய கார்களை அறிமுகப்படுத்தவிருந்த நிலையில், அவரது மரணம் எல்லோருக்கும் அதிர்ச்சியாக அமைந்துள்ளது. கார்ல் ஸ்லிம்மின் மரணம், டாடா மோட்டார்ஸுக்கு மட்டுமல்ல; ஆட்டோமொபைல் துறைக்கே மிகப் பெரிய இழப்பு!</p>
<hr>
<p style="text-align: center"><span style="color: #ff0000"><img align="middle" width="500" height="294" alt="" src="http://cdnw.vikatan.com/motor/2014/02/mdrlod/images/p8d.jpg"></span></p>
<p style="text-align: center"><span style="color: #ff0000">ஆடி - நம்பர் ஒன்! </span></p>
<p class="content">பிரீமியம் செக்மென்ட்டில், ஜெர்மன் நிறுவனங்களிடையே இத்தனை ஆண்டுகளாக நடந்த கடும் போட்டியில், பிஎம்டபிள்யூதான் முன்னிலையில் இருந்துவந்தது. ஆனால், 2013-ம் ஆண்டில் 10,002 கார்கள் விற்று, முதல் இடத்துக்கு வந்துவிட்டது ஆடி. நம் நாட்டில் ஒரே ஆண்டில் 10,000 கார்களுக்கு மேல் விற்ற முதல் சொகுசு கார் தயாரிப்பாளரும் ஆடிதான். இந்த வளர்ச்சி கடந்த ஆண்டைவிட 11 சதவிகிதம் அதிகம். 'வாடிக்கையாளர்களைத் தங்கள் பக்கம் கவர்ந்திழுக்கும் மார்க்கெட்டிங் உத்திகளால், இது சாத்தியமானது’ என்கிறது ஆடி நிறுவனம். மெர்சிடீஸ் பென்ஸ் நிறுவனம் 9,003 கார்களுடன் இரண்டாவது இடத்தில் உள்ளது. ஆடியைவிட பென்ஸின் வளர்ச்சியை இங்கு நாம் கவனிக்க வேண்டும். 2013-ம் ஆண்டில் மட்டும் பென்ஸ் நிறுவனத்தின் விற்பனை 32 சதவிகிதம் அதிகரித்துள்ளது. கடந்த ஆண்டு நிறைய வேரியன்ட்களை அறிமுகப்படுத்தியதாலும், தன்னுடைய சில கார்களை உள்நாட்டிலேயே அசெம்பிள் செய்ததாலும்தான் இந்த வளர்ச்சியை பென்ஸ் அடைந்தது.  கடந்த நான்கு ஆண்டுகளாக முன்னிலையில் இருந்த பிஎம்டபிள்யூ, 2013-ம் ஆண்டில் வெறும் 7,287 கார்களை மட்டுமே விற்று, 21.85 சதவிகிதம் வீழ்ச்சியைச் சந்தித்தது. இதற்குக் காரணம், தன்னுடைய எஸ்யூவி கார்களைச் சரியாக மார்க்கெட்டிங் செய்யாமல் போனதுதான். 2,913 கார்களுடன் நான்காவது இடத்தில் டாடா மோட்டார்ஸின் ஜாகுவார் லேண்ட்-ரோவர் இருக்கிறது. இதன் வளர்ச்சி 22 சதவிகிதம் என்றாலும் ஜெர்மன் நிறுவனங்களை வெற்றிகொள்ள இன்னும் நிறைய மெனக்கெட வேண்டியிருக்கும்!</p>
<hr>
<p style="text-align: center"><span style="color: #ff0000"><img align="middle" width="400" height="330" alt="" src="http://cdnw.vikatan.com/motor/2014/02/mdrlod/images/p8e.jpg"></span></p>
<p style="text-align: center"><span style="color: #ff0000">ஜீப் தாமதம்! </span></p>
<p class="content">நம் நாட்டில், ஜீப் நிறுவனம் இந்நேரம் அறிமுகமாகியிருக்க வேண்டும். ஜீப் தனது கார்களையும் இந்தியாவில் வெகுவாக சோதனை செய்துவந்தது. ஆனால், 2014 ஆட்டோ எக்ஸ்போவில் ஜீப் கார்கள் காண்பிக்கப்படாது என தகவல்கள் தெரிவிக்கின்றன. நம் நாட்டில் ஜீப் நிறுவனம் கால் ஊன்ற விரும்பினாலும், இப்போது இருக்கும் சந்தை நிலவரம் காரணமாக தன்னுடைய அறிமுகத் திட்டங்களைத் தள்ளிப்போட்டு இருக்கிறது. எடுத்தோம் கவிழ்த்தோம் என இல்லாமல், இந்திய ஆட்டோமொபைல் சந்தையை மிகக் கவனமாகக் கவனித்துக்கொண்டு இருக்கிறது ஜீப். சந்தை நல்ல நிலைக்குத் திரும்பும்வரை ஜீப் நிறுவனத்தின் அறிமுகம் தாமதம் ஆகும் என்றே தோன்றுகிறது.</p>
<p style="text-align: center"><img align="middle" width="350" height="586" alt="" src="http://cdnw.vikatan.com/motor/2014/02/mdrlod/images/p8f.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இங்கு பஞ்சர் போடப்படும்!</div>
<div class="subtitle1">அராத்து 12</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><img alt="" align="middle" width="450" height="381" src="http://cdnw.vikatan.com/motor/2014/02/mdrlod/images/p62.jpg"></span></p>
<p class="content"><span style="color: #ff0000">கி</span>ராமங்களில், ஆடு சுவரில் முட்டிக்கொண்டு ஒரு மார்க்கமாக நின்றுகொண்டிருக்கும். அதேபோல், 'வேலி முட்டி’ என்ற டானிக்கைக் குடித்துவிட்டு வேலியையோ, சுவரையோ முட்டிக் கொண்டு விசித்திரமான போஸில் குடிமகன்கள் நிற்பார்கள். இவற்றையெல்லாம் காணக் கொடுத்து வைக்காத நகரத்து மக்கள், எகனைமொகனையாக பார்க் செய்யப்பட்டு இருக்கும் கார்களைப் பார்த்து, மனதைத் தேற்றிக்கொள்ளலாம்.</p>
<p class="content">தற்போது, பலருக்கு ஒரு குன்ஸாக கார் ஓட்டத் தெரிந்துவிடுகிறது. ஆனால், பார்க்கிங் செய்ய சுத்தமாகத் தெரியாது. பார்க்கிங் செய்ய டிரைவிங் நேர்த்தி வேண்டும். பார்க்கிங் செய்யத் தெரியாமல் பலர் ஏன் சொதப்புகிறார்கள் என்றால், பெரும்பாலும் இவர்களுக்கு பார்க்கிங் செய்தே பழக்கம் இல்லை. பல இடங்களில் வேலட் பார்க்கிங்; பல இடங்களில் பார்க்கிங் இல்லை. எப்படி பார்க்கிங் செய்து பழகுவது? கிடைத்த இடத்தில் முகத்தைத் திருப்பிக்கொண்டு காரை நிறுத்துவதற்குப் பெயர், பார்க்கிங் அல்ல.</p>
<p class="content">முதன்முதலில் கார் ஓட்டக் கற்றுக் கொண்டு, ஓட்ட ஆரம்பிப்பவர்கள் மற்ற கார்களையோ, சுவரையோ இடித்து டொக்கு வாங்குவதைவிட, பார்க்கிங் செய்யும்போது காரின் முகறையைப் பெயர்ப்பதுதான் வழக்கம். சிலருக்கு பார்க்கிங் என்றாலே டென்ஷன், அலர்ஜி, நடுக்கம் எல்லாம் ஒன்றாகச் சேர்ந்து. மூளையைச் சொறிந்துவிட்டு குத்து டான்ஸ் போடும். அப்படிப்பட்டவர்களை மால் பார்க்கிங்கில், சினிமா தியேட்டர் பார்க்கிங்கில் பார்த்திருக்கலாம். ரிவர்ஸ் கியரைப் போட்டுவிட்டு, அது பாட்டுக்கு 'நக்ச்ஷிக்கோ நக்ச்ஷிக்கோ நக்ச்ஷிக்கோ’ என கத்திக்கொண்டு இருக்க... சம்பந்தப்பட்ட நபர், டிரைவர் சீட்டில் கால்கள் நடுங்க அமர்ந்துகொண்டு ஒன்றுமே செய்யாமல், ஸ்டீயரிங்கைப் பற்றியபடி தேவாங்குபோல அமர்ந்திருப்பதைக் காணலாம்.</p>
<p class="content"><img alt="" align="left" width="222" height="158" src="http://cdnw.vikatan.com/motor/2014/02/mdrlod/images/p62a.jpg">பார்க்கிங்கை வைத்து பல காமெடி கூத்துக்கள் நம் ஊரில்தான் நடக்கும். பைக்கூட நுழைய முடியாத தெருவாக இருக்கும்; அந்தத் தெருவில் இருக்கும் அனைத்து வீடுகளின் முன்பும் 'டு நாட் பார்க் இன் ஃப்ரன்ட் ஆஃப் தி கேட்’ என போர்டு மாட்டியிருக்கும்.</p>
<p class="content">தொழிலதிபர்கள் முதல் தமிழக முதலமைச்சர் வரை வைத்தியம் பார்த்துக்கொள்ளும் சென்னையின் மிகப் பிரசித்தமான அந்த மருத்துவமனைக்கு என, பிரத்யேக பார்க்கிங் கிடையாது. மருத்துவமனைக்கு வெளியே ரோட்டின் ஓரம் இருக்கும் கார்ப்பரேஷன் பார்க்கிங்தான். அதிலும் பாதி பார்க்கிங்கை அந்த நிறுவனத்தின் நர்ஸிங் கல்லூரிப் பேருந்துகளும் ஆம்புலன்ஸுகளுமே ஆக்கிரமித்துக்கொள்ளும். வேலட் பார்க்கிங் என போர்டு வைத்து இருப்பார்கள். ஆளே இருக்க மாட்டார்கள். அப்படியே அங்கே ஆள் இருந்தாலும் அவருக்கும் நிறுத்த இடம் வேண்டும் அல்லவா? அவரால் மெரீனா பீச்சில்தான் கொண்டுபோய் நிறுத்த முடியும்.</p>
<p class="content"><img alt="" align="right" width="148" height="148" src="http://cdnw.vikatan.com/motor/2014/02/mdrlod/images/p62b.jpg">பார்க்கிங்குக்கு 50 ரூபாய் முதல் 100 ரூபாய் வரை பணத்தை வாங்கிக் கொண்டு, 'பார்க்கிங் அட் ஓனர்ஸ் ரிஸ்க்’ என கொட்டை எழுத்தில் எழுதி நக்கலடிப்பார்கள். ஓர் அலுவலகத்துக்கு காரில் செல்கையில், கேட்டினுள் காரின் பாதி நுழைந்ததுமே பேன்ட் அவிழ்ந்து விழுவதுகூடக் கவனிக்காமல், பார்டர் செக்யூரிட்டி ஃபோர்ஸ் போல புயலெனப் பறந்துவருவார் செக்யூரிட்டி. நாம் ஏதோ படு கேவலமான காரியம் செய்து விட்டதைப்போல, காறி உமிழ்ந்துவிட்டு படு அலட்சியமாகத் திட்டுவார். 'வெளிய போங்க’ என அதட்டலாகச் சொல்வார். எப்படி வந்தது இவருக்கு இவ்வளவு அதிகாரம் என வியப்பாக இருக்கும். பார்க்கிங் இடத்தைப் பாதுகாக்கிறார் அல்லவா? அதனால் கிடைத்த அதிகாரம்.</p>
<p class="content">அபார்ட்மென்டில் சிலர் எதை வேண்டுமானாலும் தாரை வார்த்துக் கொடுத்துவிடுவார்கள். ஆனால், காரே இல்லை என்றாலும் அவர்களுடைய  பார்க்கிங் ஸ்பேஸை மட்டும் விட்டுத் தரமாட்டார்கள். ஒரு நிமிடம்கூட அடுத்தவர் கார் நிற்க அங்கே அனுமதிக்க மறுப்பார்கள்.</p>
<p class="content">மல்டிப்ளெக்ஸ் மாலுக்கு சினிமா பார்க்கச் சென்றால், உங்களின் டிக்கட் ரேட்டைவிட பார்க்கிங் ரேட் அதிகமாக இருக்கும். ஒரு புது மாலுக்குச் சென்றிருந்தேன். தரைத்தளம் மட்டுமின்றி, எட்டு மாடி பார்க்கிங் வசதி உள்ள மால். எல்லாம் நல்லாத்தான் போயிட்டு இருந்தது. ஷாப்பிங்கை முடித்துக்கொண்டு வெளியேறலாம் என காரை எடுத்தால்... நம்புங்கள், மெயின் ரோட்டை அடைய ஒன்றரை மணி நேரம் ஆனது. ஒன்றரை மணி நேரமும் மாலுக்குள்ளேயே ஆமை போல நகர்ந்து கொண்டேயிருந்தன கார்கள்.</p>
<p class="content">என்னதான் உயிர் போகும் அவசரம் என்றாலும் வெளியேற முடியாத வண்ணம் ஜாங்கிரி போல பலரும் சிக்கிக்கொண்டனர். ஏன் இப்படி ஆனது? எப்போது இது சரியாகும் என்று விளக்கிச் சொல்லக்கூட ஆள் இல்லை. என்ன எழவு எனத் தெரியாமலேயே அனைவரும் எரிச்சலோடு அமர்ந்திருந்தனர். காருக்குள் அசதியில், பசி மயக்கத்தில் குழந்தைகள் தூங்கிவிட்டனர். வளைந்து நெளிந்து குகைக்குள் இருந்து வெளிவருவது போல, ஒருவழியாக வெளியேவந்து பார்த்தால், மாலில் இருந்து வெளியேறும் வாகனங்களை, மெயின் ரோட்டில் சடாரென குறுகலான ரோட்டின் மூலம் இணைத்திருந்ததால் டிராஃபிக் ஜாம் ஆகி இருந்தது. அந்த மெயின் ரோடே சின்ன ரோடுதான். திடீரென அங்கே ஒரு மால் முளைத்து, இவ்வளவு கார்கள் படையெடுக்கும் என அந்த மெயின் ரோடு கனவில்கூட நினைத்துப் பார்த்திருக்காது. ஆனால், இந்த மாலுக்கு பெர்மிஷன் கொடுத்தவர்களுக்கு மிக நன்றாகத் தெரிந்திருக்கும்.</p>
<p class="content">இவ்வளவு களேபரத்துக்கு இடையிலும் செக்போஸ்ட் வைத்து, மால் ஆட்கள் பார்க்கிங் கட்டணம் வசூலித்துக்கொண்டு இருந்தனர். காரை நிறுத்திவிட்டுக் கீழே இறங்கிக் கத்தினேன். 'ரெண்டு மணி நேரம் என்னை மாலுக்குள் சிறை வைத்துவிட்டீர்கள். நீங்கள்தான் நஷ்ட ஈடு தர வேண்டும். அதை விட்டுவிட்டு பார்க்கிங் சார்ஜ் வாங்கி இன்னும் தாமதப்படுத்துகிறீர்கள்’ என்று சண்டை போட்டதும் செக்போஸ்ட் ஓப்பன் ஆனது.</p>
<p class="content">தமிழில் பூங்கா, ஆங்கிலத்தில் பார்க். நம் ஆட்கள் பார்க் என்று இருப்பதால், அதை பார்க்கிங் செய்யும் இடம் என நினைத்துக்கொண்டு, அதைச் சுற்றிலும் பார்க்கிங் செய்து விடுவார்கள். அரசாங்கமும் அவ்வாறே கருதிக்கொண்டு, பார்க்கைச் சுற்றிலும் பார்க்கிங் டோக்கனுடன் ஆட்களை நிப்பாட்டிவிடும்.</p>
<p class="content">ஏதேனும் எக்ஸிபிஷன், கிரிக்கெட் என நடந்தால், பார்க்கிங் மேனேஜ்மென்டைப் பார்த்து விழுந்து விழுந்து சிரிக்க வேண்டியதுதான். ஒரு சைன் போர்டும் இருக்காது. கும்மிருட்டில் தடவிக்கொண்டு போவதுபோல, மனம் போன போக்கில் போய்க்கொண்டே இருக்க வேண்டியதுதான். ஒரு உதவியும் ஏற்பாடு செய்திருக்க மாட்டார்கள். எங்கேனும் தெய்வாதீனமாக இடம் கிடைத்து பார்க்கிங் செய்த அடுத்த கணமே, டோக்கனுடன் அங்கே ஒருவர் பிரசன்னமாவது மட்டுமே இந்தியனின் பார்க்கிங் மேனேஜ்மென்ட் கான்செப்ட்.</p>
<p class="content">தன் பங்குக்கு தானும் கொஞ்சம் காமெடி செய்யலாம் என முடிவெடுத்தது, ஏர்போர்ட் அத்தாரிட்டி ஆஃப் இந்தியா. ஊரெல்லாம் பார்க்கிங்குத்தானே கட்டணம் வசூலிக்கிறார்கள்? 'இங்கே மட்டும் பார்க் பண்ணு, பண்ணாமப் போ. உள்ளே வந்து அஞ்சு நிமிஷத்துக்குள்ள வெளியே போகலைன்னா, 67 ரூபா சார்ஜ். அதுவும் 10 நிமிடங்களுக்குள் வெளியேறினால்தான். இல்லைன்னா இன்னும் அதிகம். அவ்வளோ பெரிய ஏர்போர்ட்டில் நுழைந்து இறக்கிவிட்டோ, ஏற்றிக்கொண்டோ வெளியேற ஐந்து நிமிடங்கள் போதுமா? இதில் உச்சபட்ச காமெடி என்னவென்றால், உள்ளே கார்களுக்கான ஸ்பீடு லிமிட் மணிக்கு வெறும் 10 கிமீ வேகம்தான். இதனால், ஏர்போர்ட்டுக்கு வெளியே நூற்றுக்கணக்கில் கார்கள் வரிசை கட்டி நிற்கின்றன. சென்னையில் இருந்து வெளியூர் செல்லும் சாலை, தேவையில்லாமல் ஜாம் ஆகிறது. ஏர்போர்ட்டுக்கு உள்ளேயும் கால் டாக்ஸி டிரைவர்கள் ஐந்து நிமிடங்களுக்குள் வெளியேற வேண்டும் என்று பதட்டத்துடன் நடுநடுங்கியபடி ஓட்டுகின்றனர்.</p>
<p class="content">ரயில் நிலையங்களை எடுத்துக்கொண்டால் பெங்களூர், ஹைதராபாத் எல்லாம் நல்ல பார்க்கிங் வசதிகளோடும், கார்கள் வந்துசெல்ல ஏதுவாகவும் இருக்கும். நம் ஊர் சென்ட்ரல் ரயில் நிலையத்தில், காரை உள்ளே நுழைப்பதே பெரும்பாடு. யாரையேனும் பிக்-அப் செய்ய வந்திருந்தால், அவரை பிக்-அப் செய்து காருக்குள் அடைத்து வெளியேறுவதற்குள், மேல் மூச்சு கீழ் மூச்சு வாங்கி உங்களுடைய நுரையீரல் வாய் வழியே வெளியே வந்துவிடும்.</p>
<p class="content">தமிழ்நாட்டில், மக்களும் அரசாங்கத்துக்கும் நிறுவனங்களுக்கும் போட்டியாக பார்க்கிங் விஷயத்தில் எகிறி அடிக்கிறார்கள். கார் வைத்திருக்கும் 60 சதவிகிதம் ஆட்களுக்கு, வீட்டில் பார்க்கிங் இடம் இருக்காது. தங்கள் தெருவில் இருமருங்கிலும் கார்களை வரிசையாக பார்க்கிங் செய்துவைத்திருப்பார்கள். சிலருக்கு வீட்டினுள் பார்க்கிங் இடம் இருந்தாலும், வெளியேதான் விடுவார்கள். இல்லை என்றால், வேறு யாரேனும் அந்த இடத்தில் அவர்கள் காரை பார்க் செய்துவிடுவார்கள் என்ற தமிழருக்கே உரித்தான 'லேட்ரல் திங்கிங்’ காரணம்.</p>
<p class="content">கோடிகள் சர்வசாதாரணமாகப் புழங்கும் புகழ் பெற்ற திநகர் போன்ற இடத்திலேயே, அரசாங்கத்தால் இன்னும் ஒரு பார்க்கிங் ஏரியாவை உருவாக்க முடியவில்லை. மொத்தத் தமிழகத்துக்கும் பார்க்கிங் வசதியை தமிழக அரசு எப்போது நிர்மாணித்துத் தரும் என்று யோசித்தால், மூளை - ஆயில் தீர்ந்த இன்ஜின்போல சூடாகிறது. கொள்கை அளவில், தியரட்டிக்கலாகக்கூட அரசிடம் இதற்கென ஒரு ஐடியா இருப்பதுபோலத் தெரியவில்லை. இப்படியே போனால், டாஸ்மாக்கைவிட அதிக வருமானம் ஈட்டித் தரும் தொழிலாகிவிடும், டிராஃபிக் போலீஸ் தொழில்.</p>
<p class="content">ஆம், நோ பார்க்கிங்கில் ஃபைன் போடுவது மூலம் கோடிக்கணக்கில் பணத்தை அள்ள முடியும். கார்கள் தினமும் பெருகிக்கொண்டே உள்ளன. கடமைக்கு ஆங்காங்கே ரோட்டின் ஓரம் சில இடங்களில் மட்டும் பார்க்கிங் போர்டு வைப்பதன் மூலம் தன் கடமை முடிந்துவிட்டதாக அரசு நினைக்கிறது. 'நோ பார்க்கிங்’ போர்டுகள்தான் எங்கு நோக்கினும் தெரிகிறது.</p>
<p class="content">தி.நகரில் ஒரு டயக்னாஸ்டிக் சென்டர் உள்ளது. என் அம்மாவுக்கு ரத்தப் பரிசோதனைக்காக அந்த டயக்னாஸ்டிக் சென்டரின் எதிரில் ரோட்டின் ஓரமாக காரை பார்க் செய்தேன். அது 'நோ பார்க்கிங்’ என்பது எனக்குத் தெரியும். அந்த சென்டரில் கார் பார்க்கிங் வசதி இல்லை. அரசும் அந்த இடத்தைச் சுற்றி எங்கும் பார்க்கிங் வசதி செய்து கொடுத்திருக்கவில்லை. வேலை முடிந்து திரும்ப வந்து பார்த்தால், வீலில் லாக் போட்டிருந்தார்கள். அரை மணி நேரக் காத்திருத்தலுக்குப் பின்பு வந்து, லாக்கை அவிழ்த்து 100 ரூபாய் ஃபைன் போட்டனர். கட்டிவிட்டுக் கிளம்பினேன். அந்த மாதத்திலேயே அடுத்தடுத்து அதே இடத்துக்குச் செல்ல வேண்டி வந்தது. அதேபோல காரை அங்கேயே பார்க்கிங் செய்து, அவர்களும் லாக் போட்டு, ஃபைன் கட்டி, அதே கதையே தொடர்ந்தது. மூன்றாவது முறை சார்ஜன்ட் என்னை அடையாளம் கண்டுகொண்டார்.</p>
<p class="content">''ஏன் சார்? அதான் லாக் போடறோமே, திரும்பத் திரும்ப இங்கயே ஏன் நிறுத்தறீங்க?''</p>
<p class="content">''பக்கத்துல ரெண்டு கிலோ மீட்டர் வரைக்கும் பார்க்கிங் செய்ய இடம் இல்லை. அதுவும் இல்லாம இப்ப எல்லாம் மல்ட்டி ப்ளக்ஸ்ல நிறுத்தினாலும் 100 ரூபாய் ஆயிடுது. இங்க லாக் வேற போட்டு ரொம்ப பாதுகாப்பா காரைப் பார்த்துக்கறீங்க. அதான் சந்தோஷமா 100 ரூபாய் பார்க்கிங் சார்ஜ் கொடுத்துடலாம்னு.... வேற வழியும் இல்லை சார்...'' என்றேன்.</p>
<p class="content">தொப்பியைக் கழற்றி தலைக்குக் காற்று வருவதுபோல விசிறிக்கொள்ள ஆரம்பித்தார்.</p>
<p class="content">(பார்க் பண்ணியாச்சு)</p>
<p style="text-align: right"><span style="color: #0000ff">ஓவியங்கள்: ஹாசிப்கான்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மோட்டார் விகடன் நடத்திய சாலைப் பாதுகாப்பு விழிப்புஉணர்வுப் பிரசாரம்! </div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="650" height="895" src="http://cdnw.vikatan.com/motor/2014/02/mdrlod/images/p88.jpg"></p>
<p style="text-align: center"><img alt="" align="middle" width="650" height="875" src="http://cdnw.vikatan.com/motor/2014/02/mdrlod/images/p88a.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="500" height="1211" src="http://cdnw.vikatan.com/motor/2014/02/mdrlod/images/p4.jpg"></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
