	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">குருப்பெயர்ச்சி பலன்கள்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="422" src="http://www.vikatan.com/sakthi/2014/05/zdynmu/images/p117.jpg"></p>
<p class="content"><span style="color: #ff0000"><strong><u>உச்சத்தில் குரு... உயர்வைத் தருவாரா?</u></strong></span></p>
<p class="content"><span style="color: #ff0000"><strong>நி</strong></span>கழும் ஜய வருடம் வைகாசி மாதம் 30-ம் தேதி- வெள்ளிக்கிழமை (13.6.14) கிருஷ்ணபட்சத்து பிரதமை திதி, கீழ்நோக்குள்ள மூல நட்சத்திரம், சுபம் நாமயோகம், கௌலவம் நாமகரணம், நேத்திரம், ஜீவனம் நிறைந்த அமிர்தயோகத்தில், பஞ்ச பட்சியில் கோழி பலவீனமாக உள்ள நேரத்தில், உத்தராயன புண்ணிய காலம் வசந்த ருதுவில், வியாழன் எனும் குரு பகவான் மிதுன ராசியில் இருந்து கடக ராசிக்கு மாலை 6:04 மணிக்குப் பெயர்ச்சியாகிறார்.</p>
<p class="content">13.6.14 முதல் 4.7.15 வரை இங்கு அமர்ந்து தனது அதிகாரத்தை செலுத்துவார். 12 ஆண்டுகளுக்கு ஒரு முறை குறிஞ்சி மலர்வது போன்று, 12 ஆண்டுகளுக்குப் பிறகு தனது உச்சவீட்டில் குரு அமர்கிறார். தன காரகனான குரு உச்சம் அடைவதால் உலகெங்கும் பணத்தட்டுப்பாடு நீங்கும். ஆனால், குரு தன்னுடைய பகைக் கோளான புதனின் நட்சத்திரமான ஆயில்யத்திலேயே ஏறக்குறைய பத்து மாதங்கள் பயணிக்க இருப்பதால், நாடாளுவோர் பணத் தட்டுப்பாடு மற்றும் வேலையில்லா திண்டாட்டங்கள் குறித்து தொலைநோக்கு சிந்தனையுடன் தீர்வு காண முடியாமல் திணறுவர். பெரும்பாலும் துண்டுபட்ஜெட்டே தாக்கல் ஆகும்.</p>
<p style="text-align: center"><img alt="" align="middle" width="555" height="505" src="http://www.vikatan.com/sakthi/2014/05/zdynmu/images/p117a.jpg"></p>
<p class="content">மக்களிடையே ஆண் குழந்தை மோகம் மீண்டும் அதிகரிக்கும். வாராக் கடன்கள், கடந்த வருடத்தைவிட இந்த வருடம் வங்கிகளுக்கு அதிகம் வசூலாகும். கலப்புத் திருமணம் அதிகரிக்கும். கடந்த மூன்றாண்டுகளாக பல மாவட்டங்களில் நிலவிய வறட்சி நீங்கும். மழையளவு உயரும். உணவுப் பொருள் உற்பத்தி அதிகரிக்கும். இயற்கை வளம் செழிக்கும்.</p>
<p class="content">பாரம்பரிய கல்வி முறைகள் மீண்டும் உயிர் பெறும். செல்வம், நிதி, தனம், தங்கம், ராஜூ ஆகியவற்றில் ஒன்றை தங்கள் பெயர்களில் உடையவர்கள், பணம் மற்றும் குடும்ப விஷயத்தில் பிரச்னைகள் வராமல் எச்சரிக்கையுடன் இருப்பது நல்லது.</p>
<p class="content">இந்த ஓராண்டு காலத்துக்கு 3-ம் எண் அனைத்து வகையிலும் ஆதிக்கம் செலுத்தும். சந்திரனின் பெயர் உடையவர்கள் புகழ் அடைவர். 2-ம் எண்ணின் ஆதிக்கமும் அதிகரிக்கும். கோயில் சொத்துக்களைப் பராமரிக்க புது சட்டம் வரும். தமிழ் மொழிக்கு கூடுதல் அந்தஸ்து கிடைக்கும்.  </p>
<p class="content"><img alt="" align="left" width="130" height="170" src="http://www.vikatan.com/sakthi/2014/05/zdynmu/images/p117b.jpg">விருச்சிக ராசியை குரு பார்ப்பதால் பூமி விலை உயரும். ரியல் எஸ்டேட் சூடுபிடிக்கும். மருந்துப் பொருள்கள் விலை குறையும். உளவாளிகள் பிடிபடுவர். ராணுவத்துக்கு இதுவரை இல்லாத அளவுக்கு அதிக அளவு நிதி ஒதுக்கப்படும். ராணுவ ஊழல்கள் பெரிய அளவில் பிடிபடும். தரம் வாய்ந்த தளவாடங்கள் வாங்கப்படும். அதிநவீன ஏவுகணைகள் ராணுவத்தில் சேர்க்கப்படும். செவ்வாய் கிரகம் பற்றிய பல திடுக்கிடும் உண்மைகள் இந்திய விஞ்ஞானிகளால் கண்டறியப்படும். அதிவேகமாகப் பரவி வரும் புற்றுநோய்க்கு புதிய மருந்துகள் உருவாக்கப்படும்.</p>
<p class="content">பிரிந்த கூட்டுக் குடும்பங்கள் ஒன்று சேரும். கோதாவரி, காவேரி படுகைகள் மற்றும் மகாராஷ்டிரா மாநிலத்தின் வடகிழக்குப் பகுதியில் கனிம, கரிம வளங்கள் கண்டறியப்படும். நாடெங்கும் நிலவும் மின் பற்றாக்குறையைப் போக்க மத்திய அரசு புதுத் திட்டம் கொண்டு வரும். காவல் துறையினருக்கு சலுகைகள் கூடும்.</p>
<p class="content">குரு மகர ராசியைப் பார்ப்பதால், தங்கம், வெள்ளி விலை கட்டுப்பாட்டுக்குள் வரும். தண்ணீர் பற்றாக்குறை நீங்கும். சுத்திகரிக்கப்பட்ட குடிநீரை வழங்க அரசு முயற்சிக்கும். நதிகள் இணைப்புக்கான முதல் கட்ட முயற்சி வெற்றிபெறும். தொழிலதிபர்கள் செழிப்பார்கள். அந்நிய முதலீடுகள் அதிகரிக்கும். சட்டத்துக்குப் புறம்பான வகையில் நிகழும் பணப் பரிமாற்றம், பட்டுவாடா தீவிரமாகக் கண்காணிக்கப்பட்டு தடுக்கப்படும். சிறு தொழில்கள் நவீனமாகும். ஏற்றுமதி-இறக்குமதி அதிகரிக்கும்.</p>
<p class="content">இந்திய ரூபாயின் மதிப்பு உயரும். சிறுபான்மை மக்களை திருப்திப்படுத்த புதுத் திட்டங்கள் அமலாகும். கணினித் துறை மீண்டும் எழுச்சி பெறும். புதுத் தொழில் தொடங்குவோர் எண்ணிக்கை அதிகரிக்கும். நகரங்களைவிட புறநகர் பகுதிகள் அசுர வளர்ச்சியடையும். புதிய மாதிரி நகரங்கள் உருவாகும். புதிய தொலைக்காட்சி மற்றும் வானொலி சேவைகள் அதிகரிக்கும். எலெக்ட்ரானிக்ஸ் சாதனங்களின் விலை உயரும்.</p>
<p class="content">குரு மீன ராசியைப் பார்ப்பதால், கல்வித் துறை நவீனமாகும். தேர்வு முறை மாற்றப்படும். ஆசிரியர்கள், அரசு ஊழியர்களை கட்டுப்படுத்த புதிய சட்டங்கள் வரும். ஆன்மிகம் தழைக்கும். சித்தா, ஆயுர்வேதம், ஜோதிடம், தியானம், வர்மம் உள்ளிட்ட புராதன கலைகளும் வளரும். நீர்வழி மின் உற்பத்தி அதிகரிக்கும். கிராமங்கள் வளர்ச்சியடையும். பதிப்பகத் துறை, கேட்டரிங், சட்டம், சி.ஏ., சிவில், ஆர்க்கிடெக்ட் துறைகள் வளர்ச்சியடையும். வழக்கறிஞர்களின் நடவடிக்கைகள் வரையறுக்கப்படும்.  </p>
<p class="content"><span style="color: #ff0000"><strong>பரிகாரம்:</strong></span></p>
<p class="content">பக்தி, பணம், பதவி, குழந்தை பாக்கியம், கௌரவம், பட்டறிவுடன் படிப்பறிவு, வேத- இதிகாச ஞானம், நேர்மை மற்றும் தூய்மை ஆகியவற்றுக்கெல்லாம் ஆதாரமாக விளங்கும் பிரகஸ்பதி எனும் குரு பகவான் நீர் நிலை, மனம், தாய் மற்றும் தாய்மொழிக்கு உரிய கிரகமான சந்திரனின் வீட்டில் அமர்வதால், சொல்லாலும் செயலாலும் பிறர் மனம் புண்படாதபடி நடந்துகொள்ளுங்கள். தாயில்லா பிள்ளைகளுக்கு உதவுங்கள். குருபகவானின் அருள் பரிபூரணமாகக் கிட்டும்.</p>
<p style="text-align: center"><img alt="" align="middle" width="500" height="586" src="http://www.vikatan.com/sakthi/2014/05/zdynmu/images/p117c.jpg"></p>
<hr>
<p class="content"><img alt="" align="left" width="300" height="97" src="http://www.vikatan.com/sakthi/2014/05/zdynmu/images/mesha.jpg"><span style="color: #ff0000"><strong>பெ</strong></span>ரிய குறிக்கோள்களுடன் வாழ்பவர் நீங்கள். குரு பகவான் 13.6.14 முதல் 4.7.15 வரை உங்கள் ராசிக்கு 4-ம் வீட்டில் அமர்வதால், சூழலுக்கு ஏற்ப செயல்படும் சாமர்த்தியத்தைக் கற்றுக்கொள்வீர்கள். உங்களின் பலம்-பலவீனத்தைத் தெரிந்துகொள்வது நல்லது.</p>
<p class="content">கணவன்-மனைவிக்குள் சிலர் குழப்பத்தை ஏற்படுத்தலாம்; பரஸ்பரம் விட்டுக்கொடுத்துப் போகவும். உணர்ச்சிவசப்படாமல் அறிவுபூர்வமாக முடிவெடுங்கள். வீடு கட்ட அரசு அனுமதி தாமதமாகக் கிடைக்கும். வீடு- வாகனப் பராமரிப்புச் செலவுகளும் உண்டு. வீடு, மனை வாங்கும்போது தாய் பத்திரத்தைச் சரிபார்த்து வாங்கவும். சொத்து விற்கும்போது ஒரே தவணையில் பணத்தை வாங்கப் பாருங்கள். தாயாருக்கு சின்னச் சின்ன அறுவை சிகிச்சை, மூட்டு வலி, முதுகுத்தண்டு வலி வந்து போகும். பண வரவு இருந்தாலும் செலவுகளும் துரத்தும். மனஇறுக்கம் அதிகமாகும். அரசு வரிகளை உடனுக்குடன் செலுத்தவும். நல்லவர்களின் நட்பை வளர்த்துக்கொள்ளுங்கள். தாய்வழி உறவினர்களுடன் கருத்து வேறுபாடுகள் வந்து நீங்கும். பூர்வீகச் சொத்துப் பிரச்னையில் நேரத்தை வீணடிக்காதீர்கள்.  </p>
<p class="content">குரு உங்கள் ராசிக்கு 8-ம் வீட்டைப் பார்ப்பதால், அயல் நாடு செல்ல விசா கிடைக்கும். திறமைகளை வெளிப்படுத்த வாய்ப்புகள் வரும். குரு உங்கள் உத்தியோக ஸ்தானத்தைப் பார்ப்பதால், சிலருக்கு புது வேலை கிடைக்கும். குரு 12-ம் வீட்டைப் பார்ப்பதால் புகழ்பெற்ற புண்ணிய ஸ்தலங்களுக்குச் சென்று வருவீர்கள்.</p>
<p class="content"><span style="color: #ff0000">குரு பகவானின் சஞ்சாரம்...</span></p>
<p class="content">13.6.14 முதல் 28.6.14 வரை உங்களின் பாக்ய- விரயாதிபதியான குரு, தனது சாரமான புனர்பூசத்தில் செல்வதால், சுப நிகழ்ச்சிகளால் வீடு களைகட்டும். எதிர்பார்த்த தொகை கைக்கு வரும். வி.ஐ.பி-களின் நட்பு கிடைக்கும். தந்தையும், அவர் வழி உறவினர்களும் உதவிகரமாக இருப்பர். பிதுர்வழிச் சொத்து கைக்கு வரும். வழக்கு சாதகமாகும். புது வேலை கிடைக்கும். 29.6.14 முதல் 27.8.14 வரை உங்களின் ஜீவனாதிபதி யும் லாபாதிபதியுமான சனி பகவானின் பூச நட்சத்திரத்தில் குரு செல்வதால் வேலைச்சுமை, பணப்பற்றாக் குறை, இனந் தெரியாத கவலைகள் வந்து செல்லும். மூத்த சகோதரர்கள் உதவுவார்கள்.</p>
<p class="content">28.8.14 முதல் 2.12.14 வரை மற்றும் 22.12.14 முதல் 4.7.15 வரை சேவகாதிபதியும்-சஷ்டமாதிபதியுமான புதனின் ஆயில்ய நட்சத்திரத்தில் செல்வதால், வீண் செலவுகள், சிறுசிறு விபத்துகள், உங்களைப் பற்றிய வதந்திகள், பழைய கடனை நினைத்து அச்சம், இளைய சகோதர வகையில் மனத்தாங்கல் வந்து செல்லும். வங்கிக் காசோலையில் முன்னரே கையொப்பமிட்டு வைக்காதீர்கள்.</p>
<p class="content">3.12.14 முதல் 21.12.14 வரை குருபகவான் அதிசாரத்தில் ராசிக்கு 5-ம் வீட்டில் கேதுவின் நட்சத்திரமான மகம் நட்சத்திரத்தில் செல்வதால், பணவரவு உண்டு. செல்வாக்கு அதிகரிக்கும். மகளுக்குத் திருமணம் கூடி வரும்.  </p>
<p class="content"><span style="color: #ff0000">குரு பகவானின் வக்ர சஞ்சாரம்...</span></p>
<p class="content">22.12.14 முதல் 17.4.15 வரை குரு ஆயில்ய நட்சத்திரத் திலும், 17.12.14 முதல் 21.12.14 வரை மகம் நட்சத்திரத்திலும் வக்ர கதியில் செல்வதால் அரைகுறையாக நின்ற வேலைகள் முடிவடையும். குடும்பத்தில் நிம்மதி உண்டு. கடனில் ஒரு பகுதியை பைசல் செய்ய உதவிகள் கிடைக்கும். குழந்தை பாக்கியம் உண்டு. மனைவிவழியில் மோதல்கள் விலகும்.</p>
<p class="content">வியாபாரத்தில் ஏற்ற இறக்கங்கள் உண்டு. சந்தை நிலவரத்துக்கு ஏற்ப முதலீடு செய்து லாபம் பெற பாருங்கள்.தொழில் ரகசியங்கள் கசியாமல் பார்த்துக்கொள்ளுங்கள். விளம்பர யுக்திகளைக் கையாளுங்கள். கடையை வேறிடத்துக்கு மாற்றவேண்டிய நிர்பந்தம் ஏற்படும். ரியல் எஸ்டேட், புரோக்கரேஜ், உணவு, துணி வகைகளால் லாபம் அடைவீர்கள். பங்குதாரர்களுடன் மோதல்கள் வெடிக்கும்.</p>
<p class="content">உத்தியோகத்தில் வேலைச்சுமை இருக்கும். உயரதிகாரிகள் பாரபட்சமாக நடந்துகொள்வார்கள். எனினும், சக ஊழியர்கள் ஒத்துழைப்பார்கள். அடிக்கடி இடமாற்றம் வரும். எதிர்பார்த்த சலுகைகளும், சம்பள உயர்வும் தாமதமாகக் கிடைக்கும்.      </p>
<p class="content">கன்னிப்பெண்களுக்குக் கல்யாணம் கூடி வரும். எதிலும் பெற்றோரின் முடிவுகளை ஏற்பது நல்லது. சிலருக்கு வெளி மாநிலத்தில் வேலை கிடைக்கும். புதிய நண்பர்களிடம் கவனமாகப் பழகுங்கள். மாணவ-மாணவியருக்கு, விரும்பிய கல்விப் பிரிவில் சேர்வதற்கு அதிகம் செலவாகும். கலைத் துறையினரின் படைப்புகளுக்கு வேறு சிலர் உரிமை கொண்டாடலாம். மூத்த கலைஞர்களின் ஆதரவால் முன்னேறுவீர்கள். அரசியல்வாதிகளே! கோஷ்டிப்பூசல், வீண் வதந்தியால் உங்கள் செல்வாக்கு குறையலாம். சகாக்கள் மத்தியில் மேலிடத்தை விமர்சிக்கவேண்டாம்.</p>
<p class="content">மொத்தத்தில் இந்த குருப்பெயர்ச்சி சிறு சிறு ஏமாற்றங் களைத் தந்தாலும் கடின உழைப்பால் உங்களை முன்னேற வைக்கும்.</p>
<p class="content"><span style="color: #ff0000"><strong>பரிகாரம்: </strong></span>வியாழக்கிழமைகளில் ஆலங்குடி ஈஸ்வரனையும் ஸ்ரீதட்சிணாமூர்த்தியையும் நெய் தீபமேற்றி வணங்கி வாருங்கள். ஆதவரற்ற மாணவனின் உயர்கல்விக்கு உதவுங்கள். வாழ்க்கை உயரும்.</p>
<hr>
<p style="text-align: center"><span style="color: #ff0000"><img alt="" align="left" width="300" height="120" src="http://www.vikatan.com/sakthi/2014/05/zdynmu/images/rishapa.jpg"></span></p>
<p class="content"><span style="color: #ff0000">அ</span>னைத்தையும் அறிந்தவர் நீங்கள். குரு 13.6.14 முதல் 4.7.15 வரை உங்கள் ராசிக்கு 3-ல் அமர்வதால், எதையும் திட்டமிட்டு செய்யப்பாருங்கள். இளைய சகோதரர் வகையில் பிணக்குகள் வரும். சேமிப்பை கரைக்காதீர்கள். எவருக்காகவும் ஜாமீன் கையெழுத்திட வேண்டாம். மற்றவர்களை நம்பி குறுக்கு வழியில் செல்லாதீர்கள். தம்பதிக்குள் சச்சரவுகள் வந்தாலும் அன்பும், அந்நியோன்யமும் குறையாது.</p>
<p class="content">முக்கிய விஷயங்களை நீங்களே முன்னின்று முடிக்கப் பாருங்கள். தங்க நகைகளை கவனமாகக் கையாளுங்கள். எவரையும் விமர்சிக்க வேண்டாம். வழக்கில் வழக்கறிஞரை மாற்றவேண்டிய நிர்பந்தம் உண்டாகும். வீடு கட்டுவது, வாங்குவது போன்ற முயற்சிகள் தாமதமாகி முடியும்.</p>
<p class="content">குரு உங்கள் ராசிக்கு 7-ம் வீட்டை பார்ப்பதால், மனைவி வழியில் உதவிகள் உண்டு. கூடாப்பழக்கம் விலகும். குரு 9-ம் வீட்டை பார்ப்பதால் பண வரவு உண்டு. தந்தைவழி சொத்துக்கள் கைக்கு வரும். சிலருக்கு வேலை கிடைக்கும். குரு லாப வீட்டை பார்ப்பதால், மூத்த சகோதரர் ஆதரவாக இருப்பார். வெளிநாட்டில் இருப்பவர்களால் ஆதாயம் அடைவீர்கள். புது வாகனம் வாங்குவீர்கள்.    </p>
<p class="content"><span style="color: #ff0000">குரு பகவானின் சஞ்சாரம்...</span></p>
<p class="content">13.6.14 முதல் 28.6.14 வரை உங்களின் அஷ்டம- லாபாதிபதியான குரு புனர்பூசத்தில் செல்வதால் வேலைச் சுமை, திடீர் பயணங்கள் உண்டு. எதிர்மறை எண்ணங்கள் தலைதூக்கும். மூத்த சகோதர வகையில் சச்சரவு வரும். அரசு விவகாரங்களில் அலட்சியம் வேண்டாம். புது பதவிகளை யோசித்து ஏற்கவும்.</p>
<p class="content">29.6.14 முதல் 27.8.14 வரை உங்களின் பாக்யாதிபதியும்- ஜீவனாதிபதியுமான சனியின் பூச நட்சத்திரத்தில் குரு செல்வதால், எதிர்பார்த்த பணம் கைக்கு வரும். ஆரோக்கியம் சீராகும். வீடு கட்டுவீர்கள். வேலை கிடைக்கும். வழக்கு சாதகமாகும். ஷேர் மூலம் பணம் வரும். கல்யாணம் கூடி வரும். புதுத் தொழில் தொடங்குவீர்கள்.</p>
<p class="content">28.8.14 முதல் 2.12.14 வரை மற்றும் 22.12.14 முதல் 4.7.15 வரை உங்களின் தன - பூர்வ புண்ணியாதிபதியான புதனின் ஆயில்ய நட்சத்திரத்தில் செல்வதால், தடைப்பட்ட வேலைகள் முடியும். குடும்பத்தில் கலகலப்பு கூடும். வி.ஐ.பி-கள் அறிமுகம் ஆவர். குழந்தை பாக்கியம் உண்டாகும். பூர்வீகச் சொத்து கைக்கு வரும்.  3.12.14 முதல் 21.12.14 வரை குரு கேதுவின் மக நட்சத்திரத்தில் செல்வதால், அவ்வப்போது ஒரு வெறுமையை உணருவீர்கள். தம்பதிக்குள் சச்சரவு வந்து நீங்கும். பணப்பற்றாக்குறை ஏற்படும்.</p>
<p class="content"><span style="color: #ff0000">குரு பகவானின் வக்ர சஞ்சாரம்...</span></p>
<p class="content">22.12.14 முதல் 17.4.15 வரை குரு ஆயில்ய நட்சத்திரத் திலும் 17.12.14 முதல் 21.12.14 வரை மகம் நட்சத்திரத்திலும் வக்ர கதியில் செல்வதால், குழப்பம், பூர்வீகச் சொத்துப் பிரச்னை வந்து செல்லும். கர்ப்பிணிகள் மருத்துவரின் ஆலோசனையின்றி எந்த மருந்தையும் உட்கொள்ள வேண்டாம். கோயில் விசேஷங்களை முன்னின்று நடத்துவீர்கள்.</p>
<p class="content">வியாபாரத்தில் சில சூட்சுமங்களை அறிந்து, அதற்கேற்ப லாபம் ஈட்டுவீர்கள். புதிய நண்பர்களால் வியாபாரத்தை விரிவுபடுத்தும் வாய்ப்புகள் வரும். தரமான பொருட்களை விற்பனை செய்வதன் மூலம் புதிய வாடிக்கையாளர்கள் வருவார்கள். கட்டட உதிரி பாகங்கள், ஸ்டேஷனரி, பெட்ரோ- கெமிக்கல், டிராவல்ஸ் வகைகளால் ஆதாயம் அடைவீர்கள். அயல்நாடு தொடர்புடைய நிறுவனத்துடன் புது ஒப்பந்தம் செய்வீர்கள். பங்குதாரர்களில் ஒருவர் உங்களை ஆதரித்தாலும் மற்றொருவர் மூலம் குடைச்சல்கள் இருக்கும்.    </p>
<p class="content">உத்தியோகத்தில் அதிக அலைக்கழிப்புகள் இருக்கும். மேலதிகாரிகளை விமர்சிக்காதீர்கள். பணிகளை கொஞ்சம் போராடி முடிக்க வேண்டி வரும். சில தேர்வுகளில் வெற்றி பெற்று, அதன் மூலம் பதவி உயர்வு கிடைக்கும். என்றாலும் உங்களின் நிலையை தக்கவைக்க போராட வேண்டியது இருக்கும். உயரதிகாரிகளின் பார்வை உங்கள் மீது திரும்பும். இடமாற்றம் சாதகமாகும்.    </p>
<p class="content">கன்னிப்பெண்களுக்கு தடைப்பட்ட உயர்கல்வியை தொடரும் வாய்ப்பு கிட்டும். நல்ல வரன் அமையும். போட்டித் தேர்வுகளில் வெற்றி பெற்று வேலையில் அமருவார்கள். மாணவ- மாணவியர் விரும்பிய கல்விப்பிரிவில் சேருவார்கள்.</p>
<p class="content">கலைத் துறையினரின் யதார்த்தப் படைப்புகளுக்கு பாராட்டுகள் குவியும். அரசியல்வாதிகளுக்கு செல்வாக்கு கூடும். கௌரவ பதவி உண்டு. சிலர் வழக்குகளைச் சந்திக்க நேரிடும். சகாக்களை அடக்கி வாசிக்கச் சொல்லுங்கள்.</p>
<p class="content">மொத்தத்தில் இந்த குருப்பெயர்ச்சி சிறு சிறு தடைகளையும் தடுமாற்றங்களையும் தந்தாலும் இடையிடையே வெற்றியையும் மகிழ்ச்சியையும் தருவதாக அமையும்.</p>
<p class="content"><span style="color: #ff0000">பரிகாரம்: </span>பிரதோஷ திருநாளில் தென்குடித்திட்டை ஸ்ரீதட்சிணாமூர்த்திக்கு கொண்டைக்கடலை மாலை அணிவித்து வணங்கி வாருங்கள். ஏழை இதய நோயாளிகளுக்கு உதவுங்கள். முன்னேற்றம் உண்டு.</p>
<hr>
<p style="text-align: left"><span style="color: #ff0000"><strong><img alt="" align="left" width="300" height="121" src="http://www.vikatan.com/sakthi/2014/05/zdynmu/images/mithuna.jpg"></strong></span></p>
<p class="content"><span style="color: #ff0000"><strong>ம</strong></span>ன்னிக்கும் குணம் கொண்ட பண்பாளர் நீங்கள். குருபகவான் 13.6.14 முதல் 4.7.15 வரை உங்கள் ராசியை விட்டு விலகி தன வீடான 2-ம் வீட்டில் அமர்வதால், எதிர்பார்த்து ஏமாந்த தொகை கைக்கு வரும். குடும்ப ஸ்தானத்தில் குரு அமர்வதால், மகிழ்ச்சி கூடும். சந்தேகத்தால் பிரிந்திருந்த கணவன்-மனைவி ஒன்றுசேருவீர்கள். சுப நிகழ்ச்சிகளால் வீடு களைகட்டும்.</p>
<p class="content">மனக்கசப்பால் ஒதுங்கியிருந்த உறவினர்கள் வலிய வந்து உறவாடுவர். நோய்கள் குணமாகும். உற்சாகம், தோற்றப் பொலிவு கூடும். பிரபலங்களின் நட்பு கிடைக்கும். சுற்றியிருப்பவர்களில் நல்லவர்கள் யார், கெட்டவர்கள் யார் என்பதைப் புரிந்துகொள்வீர்கள். விலையுயர்ந்த ஆபரணங்கள் வாங்குவீர்கள்.  வேலைக்காகக் காத்திருந்தவர்களுக்கு நல்ல நிறுவனத்திலிருந்து அழைப்பு வரும். தந்தையுடனான மோதல்கள் விலகும். அவரின் ஆரோக்கியமும் சீராகும். மகளுக்கு நல்ல வரனும், மகனுக்கு எதிர்பார்த்த நிறுவனத்தில் வேலையும் கிடைக்கும்.  </p>
<p class="content">குரு உங்கள் ராசிக்கு 6-ம் வீட்டைப் பார்ப்பதால் கடன் பிரச்னை கட்டுப்படும். குரு 8-ம் வீட்டைப் பார்ப்பதால் வெளிநாடு செல்வீர்கள். ஷேர் மூலம் பணம் வரும். குரு 10-ம் வீட்டைப் பார்ப்பதால் பெரிய பதவிகள் வாய்க்கும். நல்ல வேலை கிடைக்கும். அரசு காரியங்கள் விரைந்து முடியும்.      </p>
<p class="content"><span style="color: #ff0000">குரு பகவானின் சஞ்சாரம்...</span></p>
<p class="content">13.6.14 முதல் 28.6.14 வரை உங்களின் சப்தம- ஜீவனாதிபதியான குரு புனர்பூசத்தில் செல்வதால், வேலைச் சுமை, வீண் அலைச்சல், கணவன்-மனைவிக்குள் மனஸ்தாபம், எதிலும் பற்றற்ற போக்கு, மனைவிக்கு மருத்துவச் செலவுகள், உத்தியோகத்தில் மறைமுக தொந்தர வுகள் வந்து போகும். வருமான வரி, சொத்து வரிகளை தாமதமின்றி செலுத்தப் பாருங்கள். 29.6.14 முதல் 27.8.14 வரை உங்களின் அஷ்டம- பாக்கியாதிபதியான சனியின் பூச நட்சத்திரத்தில் குரு செல்வதால், பணவரவு உண்டு. பிதுர்வழிச் சொத்துப் பிரச்னை முடிவுக்கு வரும். அண்டை மாநிலத்தில் இருப்பவர்களால் ஆதாயம் உண்டு. புது பதவி, பொறுப்புகளுக்கு தேர்ந்தெடுக்கப்படுவீர்கள்.</p>
<p class="content">28.8.14 முதல் 2.12.14 மற்றும் 22.12.14 முதல் 4.7.15 வரை உங்கள் ராசிநாதனும் - சுகாதிபதியுமான புதனின் ஆயில்ய நட்சத்திரத்தில் குரு செல்வதால், திடீர் பணவரவு உண்டு. கல்வியாளர்களின் நட்பு கிடைக்கும். அறிவுப் பூர்வமாகப் பேசி எல்லோரையும் கவருவீர்கள். பழைய பிரச்னைகள் தீரும். தாயாரின் உடல் நிலை சீராகும். பழைய கடனில் ஒருபகுதியை பைசல் செய்ய உதவிகள் கிடைக்கும்.</p>
<p class="content">3.12.14 முதல் 21.12.14 வரை கேதுவின் நட்சத்திரமான மகம் நட்சத்திரத்தில் குரு செல்வதால், தலைச்சுற்றல், அடிவயிற்றில் வலி, வீண் பழி வந்துசெல்லும். எவருக்கும் சட்டத்துக்குப் புறம்பாக உதவ வேண்டாம்.</p>
<p class="content"><span style="color: #ff0000">குரு பகவானின் வக்ர சஞ்சாரம்...</span></p>
<p class="content">22.12.14 முதல் 17.4.15 வரை குரு பகவான் ஆயில்ய நட்சத்திரத்திலும் 17.12.14 முதல் 21.12.14 வரை மகம் நட்சத்திரத்திலும் வக்ர கதியில் செல்வதால், உறவினர், நண்பர்கள் வீட்டு விசேஷங்களை முன்னின்று நடத்துவீர்கள். பூர்வீகச் சொத்தில் ரசனைக்கேற்ப சில மாற்றங்கள் செய்வீர்கள். இழந்த செல்வாக்கை மீண்டும் பெறுவீர்கள். எனினும் முன்கோபம், திடீர் பயணங்கள், கடன் பிரச்னைகள் வந்துசெல்லும். ஷேர் மூலம் பணம் வரும்.    </p>
<p class="content">வியாபாரத்தில் இரட்டிப்பு லாபம் உண்டு. வியாபாரத்தை விரிவுபடுத்துவீர்கள். புது வாடிக்கையாளர்களால் உற்சாகம் அடைவீர்கள். சிலர், சொந்த இடத்துக்கு கடையை மாற்றி அழகுபடுத்துவார்கள். சிலர், மொத்த வியாபாரத்துக்கு மாறுவீர்கள். கௌரவ பதவிகள் தேடி வரும். ஹார்டுவேர், இரும்பு, வாகனம், மூலிகை வகைகளால் லாபம் அடைவீர்கள். அரசாங்கத்தால் இருந்த நெருக்கடிகள் நீங்கும். விலகிச் சென்ற பங்குதாரர் மீண்டும் இணைவார்.</p>
<p class="content">உத்தியோகத்தில், உழைப்புக்கு ஏற்ற அங்கீகாரம் கிடைக்கும். உயரதிகாரிகளின் மனநிலைக்கு ஏற்ப செயல் படுவீர்கள். உங்களின் முக்கியத்துவம் கூடும். அவதூறு வழக்கில் வெற்றி பெறுவீர்கள். பதவி உயர்வு கிடைக்கும்.  </p>
<p class="content">கன்னிப் பெண்களுக்கு கல்யாணப் பேச்சு வார்த்தை சாதகமாகும். நேர்முகத் தேர்வில் வெற்றி பெற்று, புது வேலையில் அமருவீர்கள். மாணவ- மாணவியரின் அலட்சியப் போக்கு மாறும். அரசியல்வாதிகளின் களப்பணி சிறப்பு சேர்க்கும். பொதுமக்களின் நம்பிக்கையைப் பெறுவீர்கள். கலைத்துறையினருக்கு, படைப்புகள் தடைகள் நீங்கி வெளியாகி வெற்றிபெறும். வருமானம் உயரும்.</p>
<p class="content">மொத்தத்தில் இந்த குருப்பெயர்ச்சி, தொட்டதையெல்லாம் துலங்க வைத்து உங்களை உயர்த்துவதாக அமையும்.</p>
<p class="content"><span style="color: #ff0000"><strong>பரிகாரம்:</strong></span> பூரம், உத்திரட்டாதி நாள்களில் விழுப்புரம் அருகிலுள்ள பனையபுரம் ஸ்ரீபனங்காட்டீஸ்வரர், ஸ்ரீதட்சிணாமூர்த்தியை வணங்குங்கள். மனநலம் குன்றியவர்களுக்கு உதவுங்கள். துயரங்கள் நீங்கும்.</p>
<hr>
<p class="content"><span style="color: #ff0000"><strong><img alt="" align="left" width="300" height="135" src="http://www.vikatan.com/sakthi/2014/05/zdynmu/images/kadaka.jpg">சி</strong></span>றந்த பரோபகாரி நீங்கள். குரு 13.6.14 முதல் 4.7.15 வரை ஜென்ம குருவாக அமர்வதால், பொறுப்புகளும், நிம்மதியற்ற போக்கும் அதிகரிக்கும். வாக்கைக் காப்பாற்ற முடியாமல் திணறுவீர்கள். கோபம், விரோத மனப்பான்மை அதிகரிக்கும். உணவில் கவனம் தேவை. பெரிய நோய் இருப்பதாக நினைத்து வீண் பயம் வரும். உங்கள் குடும்ப விஷயத்தில் மற்றவர்கள் தலையிடுவதை அனுமதிக்காதீர்கள். வீண் சந்தேகம், ஈகோ பிரச்னையால் தம்பதிக்குள் பிரிவு ஏற்படலாம். ஒருவருக்கொருவர் விட்டுக்கொடுத்துப் போகவும்.</p>
<p class="content">எவருக்கும் பணம், நகை வாங்கித் தருவதில் குறுக்கே நிற்கவேண்டாம். தங்க ஆபரணங்களை இரவல் வாங்கவோ, தரவோ வேண்டாம். வங்கியில் உங்கள் கணக்கில் போதிய பணம் இருக்கிறதா என்று பார்த்துவிட்டு காசோலை தருவது நல்லது. புதியவரை நம்பி முடிவுகள் எடுக்க வேண்டாம்.  </p>
<p class="content">குரு உங்கள் ராசிக்கு 5-ம் வீட்டைப் பார்ப்பதால் குழந்தை பாக்கியம் உண்டு. பூர்வீகச் சொத்துப் பிரச்னைகள் கொஞ்சம் கொஞ்சமாக தீரும். சிலர், தங்களது பங்கு நிலத்தை விற்று நகரத்தை ஒட்டி இடம் வாங்குவார்கள். மகளுக்கு நல்ல வரன் அமையும். குரு 7-ம் வீட்டை பார்ப்பதால், தள்ளிப் போன திருமணம் கூடி வரும். கணவன்-மனைவிக்குள் சச்சரவு இருந்தாலும் பாசம் குறையாது.</p>
<p class="content"><span style="color: #ff0000">குரு பகவானின் சஞ்சாரம்...</span></p>
<p class="content">13.6.14 முதல் 28.6.14 வரை உங்களின் சஷ்டம- பாக்கி யாதிபதியான குரு, சுய நட்சத்திரமான புனர்பூசத்தில் செல்வதால், பணப்புழக்கம் உயரும். சுப நிகழ்ச்சிகளால் வீடு களைகட்டும். கல்யாணம் கூடி வரும். வழக்கு சாதகமாகும். பிதுர்வழிச் சொத்துப் பிரச்னை முடிவுக்கு வரும். 29.6.14 முதல் 27.8.14 வரை உங்களின் சப்த-அஷ்டமாதிபதியான சனியின் பூசம் நட்சத்திரத்தில் குரு செல்வதால், வேலைச்சுமையால் பதற்றம் அதிகரிக்கும். நல்லவர்களின் நட்பை இழக்க நேரிடும். உங்கள் மீது சிலர் வீண் பழி சுமத்துவர். கடன் பிரச்னையை நினைத்து பயம் எழும். மனைவிக்கு மருத்துவச் செலவுகள் ஏற்படும். வாகனத்தில் செல்லும்போது கவனம் தேவை.</p>
<p class="content">28.8.14 முதல் 2.12.14 மற்றும் 22.12.14 முதல் 4.7.15 வரை சேவகாதிபதியும்-விரயஸ்தானாதிபதியுமான புதனின் ஆயில்யம் நட்சத்திரத்தில் குரு செல்வதால், திடீர் பயணங்கள், வீண் செலவுகள் வந்து நீங்கும். இளைய சகோதரர்களால் சங்கடங்கள் வரும். தெளிவான முடிவுகள் எடுக்க முடியாமல் குழம்புவீர்கள். தரகர்களை நம்பி ஏமாற வேண்டாம். பூர்வீக சொத்துப் பிரச்னைக்கு சுமுக தீர்வு காண்பது நல்லது.  </p>
<p class="content">3.12.14 முதல் 21.12.14 வரை கேதுவின் நட்சத்திரமான மகத்தில் குரு செல்வதால், திடீர் பணவரவு உண்டு. அரசால் ஆதாயம் அடைவீர்கள். சிலருக்கு வீடு, மனை அமையும். திருமண முயற்சிகள் பலிதமாகும். உங்களைவிட வயதில் குறைந்தவர்கள் மூலம் ஆதாயம் உண்டு. வீட்டு ப்ளான் அப்ரூவலாகும். 22.12.14 முதல் 17.4.15 வரை குரு பகவான் ஆயில்யத்திலும் 17.12.14 முதல் 21.12.14 வரை மகத்திலும் வக்ர கதியில் செல்வதால், பழைய பிரச்னைகளுக்கு மாறுபட்ட அணுகுமுறையால் தீர்வு காண்பீர்கள். வீண் செலவுகள் வேண்டாம். மகளுக்கு நல்ல வரன் அமையும். சாணக்கியத்தனமாகப் பேசி காரியம் சாதிப்பீர்கள். சிலர் வீடு மாறுவீர்கள். ஒரு சொத்தை விற்று மறு சொத்து வாங்குவீர்கள்.</p>
<p class="content">வியாபாரத்தில் போட்டிகளும், சிறு சிறு நஷ்டங்களும், ஏமாற்றங்களும் இருக்கவே செய்யும். புது முதலீடுகளோ, எவருக்கும் முன்பணம் தருவதோ, கடையை வேறு இடத்துக்கு மாற்றுவதோ வேண்டாம். கூட்டுத் தொழிலைத் தவிர்க்கவும். கூட்டுத்தொழில் செய்ய வேண்டிய நிர்பந்தம் ஏற்பட்டாலும், முறைப்படி ஒப்பந்தங்களை பதிவு செய்வது நல்லது.</p>
<p class="content">உத்தியோகத்தில் வேலை கூடும். அலுவலக ரகசியங்களை வெளியே சொல்ல வேண்டாம். சின்னச் சின்ன குறைகளை நேரடி அதிகாரி சுட்டிக் காட்டிக்கொண்டே இருப்பார். பதவி உயர்வு, சம்பள உயர்வை பெற போராட வேண்டி இருக்கும்.  </p>
<p class="content">கன்னிப் பெண்களுக்கு பேச்சிலும் செயலிலும் கவனம் தேவை. பெற்றோரின் ஆலோசனையை ஏற்பது நல்லது. மாணவ-மாணவிகளுக்கு மறதியால் மதிப்பெண் குறைய வாய்ப்பு உண்டு. படிப்பில் முழுக்கவனம் செலுத்தவும்.</p>
<p class="content">அரசியல்வாதிகள் சபை நாகரிகம் அறிந்து பேசவும். குடும்ப பிரச்னைகளை வெளியில் தெரியாதபடி பேசித் தீர்க்கவும். கட்சியில் மறைமுக எதிர்ப்புகள் அதிகரிக்கும். கலைத் துறையினரே! விமர்சனங்கள், கிசுகிசுக்கள் வந்தாலும் விரக்தி அடையவேண்டாம். உங்களின் படைப்புகளை போராடி வெளியிட வேண்டி வரும்.  </p>
<p class="content">மொத்தத்தில் இந்த குரு மாற்றம் வேலைச் சுமையையும், எதிர்மறை எண்ணங்களையும் தந்தாலும் அனுபவ அறிவையும், தன்னை உணரும் சக்தியையும் தருவதாக அமையும்.</p>
<p class="content"><span style="color: #ff0000"><strong> பரிகாரம்: </strong></span>சஷ்டி திதி நாள்களில் பழநி முருகனையும் போகரையும் வணங்கி வழிபட்டு வாருங்கள். தாயில்லாப் பிள்ளைக்கு இயன்றவரையில் உதவுங்கள். தடைகள் நீங்கும்.</p>
<hr>
<p class="content"><img alt="" align="left" width="300" height="108" src="http://www.vikatan.com/sakthi/2014/05/zdynmu/images/simma.jpg"><span style="color: #ff0000"><strong>கொ</strong></span>டுப்பதில் மகிழ்பவர் நீங்கள். குரு பகவான் 13.6.14 முதல் 4.7.15 வரை உங்கள் ராசிக்கு 12-ம் வீடான விரய ஸ்தானத்தில் மறைவதால், வேலைச் சுமையும், அலைச்சலும், செலவுகளும் இருக்கும். சிலர் வீட்டைப் புதுப்பிப்பீர்கள். வங்கி லோன் கிடைக்கும்.</p>
<p class="content">உறவினர், நண்பர்கள் வீட்டு சுப நிகழ்ச்சிகளை முன்னின்று நடத்துவீர்கள். கணவன்-மனைவிக்குள் எழும் சிறு பிரச்னைகளைப் பெரிதுபடுத்த வேண்டாம். கர்ப்பிணிகள் நீண்ட தூரப் பயணங்களைத் தவிர்க்கவும். மகளுக்கு வரன் தேடும்போது விசாரித்து திருமணம் முடிப்பது நல்லது.</p>
<p class="content">வெளிப்படையான பேச்சைத் தவிர்க்கவும். பழைய கடனை சமாளிக்க முடியாமல் திணறுவீர்கள். வாகனத்துக்கான லைசன்ஸ், காப்பீட்டை குறிப்பிட்ட காலத்துக்குள் புதுப்பிக்க தவறாதீர்கள். சொத்து ஆவணங்கள், பத்திரங்களைத் தொலைந்துவிடாமல் பார்த்துக் கொள்ளுங்கள். எவருக்காகவும் வாக்குறுதி தர வேண்டாம்.</p>
<p class="content">குரு உங்கள் சுகஸ்தானத்தை பார்ப்பதால் தாயாரின் உடல் நிலை சீராகும். வசதியான வீட்டுக்கு மாறுவீர்கள். சிலர், வேறு ஊருக்கு குடிபெயரலாம். குரு 6-ம் வீட்டைப் பார்ப்பதால், பழைய கடனில் ஒருபகுதியை பைசல் செய்ய வழி கிடைக்கும். பெரிய நோய் இருப்பது போன்ற பிரமை நீங்கும். குரு 8-ம் வீட்டைப் பார்ப்பதால் ஆரோக்கியம் கூடும். வழக்குகள் சாதகமாகும். ஷேர் மூலம் பணம் வரும்.</p>
<p class="content"><span style="color: #ff0000">குரு பகவானின் சஞ்சாரம்...</span></p>
<p class="content">13.6.14 முதல் 28.6.14 வரை உங்களின் பூர்வ புண்யாதிபதியும்-அஷ்டமாதிபதியுமான குரு, தன் சாரமான புனர்பூசத்தில் செல்வதால், குலதெய்வக் கோயிலைப் புதுப்பிக்க உதவுவீர்கள். சிலருக்குக் குழந்தை பாக்கியம் கிடைக்கும். மகளின் திருமணத்தை சிறப்பாக நடத்துவீர்கள். மகனுக்கு அயல்நாடு சென்று படிக்கும் வாய்ப்பு வரும். பூர்வீகச் சொத்து சேரும்.</p>
<p class="content">29.6.14 முதல் 27.8.14 வரை உங்களின் சஷ்டம- சப்தமாதிபதியான சனியின் பூச நட்சத்திரத்தில் குரு செல்வதால், பிறர் மீது நம்பிக்கையின்மை, சோர்வு, சுபச் செலவுகள் வந்துபோகும். புதியவரை வீட்டுக்கு அழைத்து வர வேண்டாம். மறதியால் விலை உயர்ந்த பொருட்களை இழக்க நேரிடும். மனைவியின் நலனில் கவனம் தேவை.</p>
<p class="content">28.8.14 முதல் 2.12.14 மற்றும் 22.12.14 முதல் 4.7.15 வரை தனாதிபதியும்-லாபாதிபதியுமான புதனின் ஆயில்ய நட்சத்திரத்தில் குரு செல்வதால் டென்ஷன் அதிகரிக்கும். கடன் வாங்கும் சூழ்நிலை உருவாகும். சொத்து வழக்கில் வழக்கறிஞரை மாற்ற வேண்டிய சூழ்நிலை உருவாகும். 3.12.2014 முதல் 21.12.2014 வரை குருபகவான் அதிசாரத்தில் ராசிக்குள்ளேயே கேதுவின் நட்சத்திரமான மகம் நட்சத்திரத்தில் செல்வதால், வீண் விரயம், ஏமாற்றம், அல்சர், கை, கால், மூட்டு வலி, யாரை நம்புவது என்கிற குழப்பம் வந்து நீங்கும்.</p>
<p class="content"><span style="color: #ff0000"><strong>குருபகவானின் வக்ர சஞ்சாரம்:</strong></span></p>
<p class="content">22.12.14 முதல் 17.4.15 வரை குரு ஆயில்யத்திலும் 17.12.14 முதல் 21.12.14 வரை மகத்திலும் வக்ர கதியில் செல்வதால், திடீர் திருப்பம் உண்டாகும். பிள்ளைகளின் உயர்கல்வி, உத்தியோகம், திருமண முயற்சிகள் பலிதமாகும். சுற்றியிருப்பவர்களின் சுயரூபம் தெரிய வரும். புது பதவி, பொறுப்புகளுக்குத் தேர்ந்தெடுக்கப்படுவீர்கள்.</p>
<p class="content">வியாபாரத்தில் புது அனுபவங்கள் கிடைக்கும். புதிய நண்பர்களால் ஆதாயம் அடைவீர்கள். புகழ்பெற்ற நிறுவனத்துடன் புது ஒப்பந்தம் செய்வீர்கள். சங்கத்தில் மறைமுக எதிர்ப்புகள் இருந்தாலும் உங்களுக்கென்று தனி இடம் உண்டு. இரும்பு, உணவு, ரியல் எஸ்டேட், பதிப்பகம், சிமென்ட் வகைகளால் லாபம் கிடைக்கும்.</p>
<p class="content">உத்தியோகத்தில், திறமைகளை வெளிப்படுத்த வாய்ப்பு கிடைக்கும். அதிகாரிகளுடன் சின்னச் சின்ன முரண்பாடுகள் வந்து போகும். சக ஊழியர்களின் ஒத்துழைப்பால் நினைத் ததை முடிப்பீர்கள். வேற்று நாட்டு நிறுவனங்கள் மூலம் ஆதாயம் அடைவீர்கள். அரசுப் பணியாளர்கள் அலுவலக ரகசியங்களை வெளியிடாமல் இருப்பது நல்லது.</p>
<p class="content">கன்னிப்பெண்களுக்கு நல்ல வரன் அமையும். உயர் கல்வியில் விடுபட்ட பாடத்தை எழுதி வெற்றி பெறுவீர்கள். பெற்றோரின் நீண்ட நாள் கனவுகளை நனவாக்குவீர்கள். மாணவ-மாணவியருக்கு, படிப்பில் கூடுதல் கவனம் தேவை. ஆசிரியர்கள் பக்கபலமாக இருப்பார்கள்.    </p>
<p class="content">கலைத் துறையினர், விமர்சனங்களையும் தாண்டி முன்னேறுவார்கள். வேற்று மொழி பேசுபவர்களால் புது வாய்ப்புகள் வரும். அரசியல்வாதிகளின் செயல்பாடுகளை மேலிடம் உற்றுநோக்கும். புது பதவியில் அமருவீர்கள். கட்சியில் உங்களைப் பற்றிய சலசலப்புகள் நீங்கும்.</p>
<p class="content">மொத்தத்தில் இந்த குருப்பெயர்ச்சி சுபச் செலவுகளை தருவதாகவும், நட்பு வட்டத்தை விரிவடையச் செய்வதாகவும் அமையும்.</p>
<p class="content"><span style="color: #ff0000"><strong>பரிகாரம்: </strong></span>உத்திராட நட்சத்திரத் திருநாளில் திருச்செந்தூர் முருகப்பெருமானை வணங்கி வழிபட்டு வாருங்கள். பார்வையற்றவர்களுக்கு உதவி செய்யுங்கள். வீட்டில் சுபிட்சம் பெருகும்.</p>
<hr>
<p class="content"><img alt="" align="left" width="300" height="131" src="http://www.vikatan.com/sakthi/2014/05/zdynmu/images/kanni.jpg"><span style="color: #ff0000"><strong>க</strong></span>னவை நனவாக்கும் உழைப்பாளி நீங்கள்.  குரு பகவான் 13.6.14 முதல் 4.7.15 வரை ராசிக்கு 11-ல் அமர்வதால், வெளிச்சத்துக்கு வருவீர்கள். எடுத்த வேலைகளில் வெற்றியையும், குடும்பப் பிரச்னைகளுக்கான நல்ல தீர்வுகளையும் லாப ஸ்தான குரு தந்தருள்வார்.பணப் புழக்கம் அதிகரிக்கும். கடனை அடைப்பீர்கள். வீடு கட்டும் பணி தடைகள் நீங்கி மீண்டும் துவங்கும். புது வேலைக்கான முயற்சிக்கு நல்ல பலன் கிடைக்கும். திருமணம் கூடி வரும். புது பதவி, பொறுப்புகள் தேடி வரும்.</p>
<p class="content">அரசு விஷயங்கள் நல்லவிதத்தில் முடிவடையும். தாயாரின் ஆரோக்கியம் சீராகும். ஷேர் மூலமாக பணம் வரும். செலவுகளைக் கட்டுப்படுத்துவீர்கள். தாய்மாமன், அத்தை வழியில் மனஸ்தாபங்கள் விலகும். வழக்கில் சாதகமான தீர்ப்பு வரும். வெளிவட்டாரத்தில் புகழ் கூடும். உங்கள் ராசிக்கு 3-ம் வீட்டை குரு பார்ப்பதால் மனோபலம் கூடும். தைரியமாக முடிவுகள் எடுக்கத் தொடங்குவீர்கள். வீடு, மனை வாங்குவது, விற்பது லாபகரமாக முடியும்.</p>
<p class="content">குரு 5-ம் வீட்டைப் பார்ப்பதால், மனத்தில் தெளிவு பிறக்கும். மழலை பாக்கியம் உண்டு. மகளுக்கு நல்ல வரன் அமையும். பூர்வீகச் சொத்துப் பங்கை கேட்டு வாங்குவீர்கள். குரு, ராசிக்கு 7-ம் வீட்டைப் பார்ப்பதால் உற்சாகம் அடைவீர்கள். பணவரவு உண்டு. புதிய திட்டங்கள் நிறைவேறும். வி.ஐ.பி-களின் வீட்டு விசேஷங்களில் கலந்துகொள்வீர்கள்.</p>
<p class="content"><span style="color: #ff0000"><strong>குரு பகவானின் சஞ்சாரம்:</strong></span></p>
<p class="content">13.6.14 முதல் 28.6.14 வரை, உங்களின் சுக- சப்தமாதிபதியான குரு பகவான் தனது சாரமான புனர்பூசம் நட்சத்திரத்தில் செல்வதால், தாயாருக்கு நெஞ்சு எரிச்சல், முதுகுத் தண்டில் வலி வந்து போகும். வாகனத்தை எடுக்குமுன் எரிபொருள், பிரேக் எல்லாவற்றையும் சரிபார்ப்பது நல்லது. கணவன்-மனைவிக்குள் ஆரோக்கியமான விவாதங்கள், மனைவிக்கு மருத்துவச் செலவுகள் ஏற்படக்கூடும்.  </p>
<p class="content">29.6.14 முதல் 27.8.14 வரை உங்களின் பூர்வ புண்யாதி பதியும்-சஷ்டமாதிபதியுமான சனியின் பூசம் நட்சத்திரத்தில் குரு செல்வதால், புதிய சிந்தனைகள் தோன்றும். பிள்ளைகளின் விருப்பு வெறுப்பை அறிந்து அதற்கேற்ப அவர்களை நெறிப் படுத்துவீர்கள். பூர்வீகச் சொத்தை சீர் செய்வீர்கள்.</p>
<p class="content">28.8.14 முதல் 2.12.14 மற்றும் 22.12.14 முதல் 4.7.15 வரை உங்களின் ராசியாதிபதியும்-ஜீவனாதிபதியுமான புதனின் ஆயில்யத்தில் செல்வதால், கனிவாகப் பேசி காரியம் சாதிப்பீர்கள். வராது என்றிருந்த பணம் கைக்கு வரும்.  புதிதாக சொத்து வாங்குவீர்கள். 3.12.14 முதல் 21.12.14 வரை குரு அதிசாரத்தில் ராசிக்கு 12-ம் வீட்டில் கேதுவின் நட்சத்திரமான மகம் நட்சத்திரத்தில் செல்வதால், அலைச்சல், செலவுகள் இருக்கும். சிக்கனம் தேவை.</p>
<p class="content"><span style="color: #ff0000">குரு பகவானின் வக்ர சஞ்சாரம்:</span></p>
<p class="content">22.12.14 முதல் 17.4.15 வரை குருபகவான் ஆயில்ய நட்சத்திரத்திலும், 17.12.14 முதல் 21.12.14 வரை மகம் நட்சத்திரத்திலும் வக்ர கதியில் செல்வதால், எதிர்பார்ப்புகள் நிறைவேறும். வேற்று மாநிலம் அல்லது வெளிநாட்டில் வேலை அமையும். நகரின் எல்லைப் பகுதியில் வீடு வாங்குவீர்கள்.</p>
<p class="content">வியாபாரத்தில், பற்று- வரவு உயரும். சந்தை நிலவரத்தை  அறிந்து, அதற்கேற்ப குறைந்த முதலீடு செய்து லாபம் ஈட்டுவீர்கள். புது கிளைகள் தொடங்குவீர்கள். முக்கிய பிரமுகர் களின் அறிமுகத்தால் வெளிநாட்டு நிறுவனத்தின் ஒப்பந்தம் கிடைக்கும். ஷேர், ஸ்பெகுலேஷன், இரும்பு, கட்டட உதிரி பாகங்களால் லாபம் உண்டு. நல்லவர்கள் பங்குதாரராக வர வாய்ப்பு இருக்கிறது. சங்கம் நடத்தும் விழாக்கள், போராட்டங் களுக்கு முன்னிலை வகிப்பீர்கள்.</p>
<p class="content">உத்தியோகத்தில் வேலைச்சுமை, மறைமுக அவமானம் ஆகியவை விலகும். அலுவலக சூட்சுமங்களை கற்றுக் கொள்வீர்கள். உங்களை உருக்குலைய வைத்த மேலதிகாரி வேறிடத்துக்கு மாற்றப்படுவார். பதவி- சம்பள உயர்வு தடையில்லாமல் கிடைக்கும். தலைமைப் பொறுப்பு தேடி வரும். வெளிநாட்டு நிறுவனங்களிலிருந்தும் அழைப்பு வரும். உத்தியோகம் சம்பந்தப்பட்ட வழக்கு தள்ளுபடியாகும்.</p>
<p class="content">கன்னிப்பெண்களுக்கு, புதிய நட்பால் உற்சாகம் உண்டு. கல்யாணம் கூடி வரும். புது உத்தியோகம் அமையும். மாணவ-மாணவிகள், ஆர்வத்துடன் படிப்பார்கள். நினைவாற்றல் கூடும். போட்டித் தேர்வுகளில் வெற்றி பெறுவார்கள். மதிப்பெண் உயரும். அரசியல்வாதிகளின் கோரிக்கையை மேலிடம் பரிசீலிக்கும். சில வி.ஐ.பி-களும் உங்களுக்கு ஆதரவாக குரல் எழுப்புவர்.  கலைத்துறையினருக்கு, பெரிய நிறுவனங்களின் அழைப்பு தேடி வரும். பட்டிதொட்டியெங்கும் பாராட்டு கிடைக்கும்.</p>
<p class="content">மொத்தத்தில் இந்த குருப்பெயர்ச்சி, உங்களை பிரபலமாக்கு வதுடன், பண வரவையும் சொத்துச்சேர்க்கையையும் தருவதாக அமையும்.</p>
<p class="content"><span style="color: #ff0000"><strong>பரிகாரம்: </strong></span>பிரதோஷ திருநாளில் காஞ்சிபுரத்தில் அருளும் ஸ்ரீஏகாம்பரேஸ்வரரையும், ஸ்ரீதட்சிணா மூர்த்தியையும் வணங்கி வாருங்கள். விபத்தில் சிக்கியவர்களுக்கு உதவுங்கள். வினைகள் தீரும்.</p>
<hr>
<p class="content"><img alt="" align="left" width="300" height="135" src="http://www.vikatan.com/sakthi/2014/05/zdynmu/images/thulam.jpg"><span style="color: #ff0000"><strong>ப</strong></span>ழைமையில் புதுமையை திணிப்பவர் நீங்கள். குரு பகவான் 13.6.14 முதல் 4.7.15 வரை உங்கள் ராசிக்கு 10-ம் வீட்டில் நுழைந்து பலன் தரப்போகிறார். பத்தாம் இடமென்றால் பதவியைப் பறித்துவிடுவாரே, கையில் காசு பணம் தங்காதே... என்றெல்லாம் பதற்றப்படாதீர்கள். ஒரளவு நன்மையே உண்டாகும். சிலருக்கு வெளிநாட்டில், அண்டை மாநிலத்தில் வேலை அமையும். வேலைப்பளுவால் டென்ஷன் கூடும். உங்கள் திறமையையும், உழைப்பையும் வேறு சிலர் பயன்படுத்தி முன்னேறுவர்.</p>
<p class="content">எந்த விஷயத்தையும் நீங்களே முன்னின்று முடிக்கவும். எவருக்கும் வாக்குறுதி தரவேண்டாம். முக்கிய கோப்புகளைக் கையாளும்போது அலட்சியம் வேண்டாம். வீண் பழி வந்து சேரும். நகை, பணத்தை இழக்க நேரிடும். வங்கிக் காசோலையில் முன்னரே கையொப்பமிட்டு வைக்காதீர்கள். குரு உங்கள் ராசிக்கு 2-ம் வீட்டைப் பார்ப்பதால் எதிர்பார்த்த தொகை கைக்கு வரும். பேச்சில் அனுபவ அறிவு வெளிப்படும். குடும்பத்தில் நல்லது நடக்கும். குழந்தை பாக்கியம் கிடைக்கும். சொத்து சேரும். குரு ஏழாம் பார்வையால் 4-ம் வீட்டைப் பார்ப்பதால், தாயாருடன் இருந்த மனவருத்தம் நீங்கும். வீடு கட்ட வங்கிக் கடன் கிடைக்கும். கல்யாண முயற்சிகள் பலிதமாகும். மனைவிவழியில் செல்வாக்கு உயரும். குரு 9-ம் பார்வையால் 6-ம் வீட்டைப் பார்ப்பதால், தடைப்பட்டிருந்த காரியங்கள் இனி கைகூடும்.</p>
<p class="content"><span style="color: #ff0000"><strong>குரு பகவானின் சஞ்சாரம்...</strong></span></p>
<p class="content">13.6.14 முதல் 28.6.14 வரை உங்களின் சேவகாதிபதியும் - சஷ்டமாதிபதியுமான குருபகவான் புனர்பூசத்தில் செல்வதால், உங்களைப் பற்றிய வதந்திகளை சிலர் பரப்புவார்கள். நல்ல வாய்ப்புகளைத் தவறவிட்டதை எண்ணி வருந்துவீர்கள். உங்களின் தனித்தன்மையை இழந்துவிடாதீர்கள்.</p>
<p class="content">29.6.14 முதல் 27.8.14 வரை உங்களின் சுக-பூர்வ புண்ணியாதிபதியான சனி பகவானின் பூச நட்சத்திரத்தில் குரு செல்வதால் புதிய யோசனைகள் பிறக்கும். பிள்ளைகளால் சொந்த-பந்தங்கள் மத்தியில் அந்தஸ்து உயரும். அயல்நாடு செல்லும் வாய்ப்பு வரும். புது வேலை கிடைக்கும். தாயார் மற்றும் தாய்வழி உறவினர்களின் ஆதரவு கிட்டும். பூர்வீகச் சொத்தால் வருமானம் வரும். 28.8.14 முதல் 2.12.14 வரை மற்றும் 22.12.14 முதல் 4.7.15 வரையிலும் உங்களின் பாக்யாதிபதியும்-விரயாதிபதியுமான புதனின் ஆயில்யம் நட்சத்திரத்தில் குரு செல்வதால், பண வரவு உண்டு. புது வீடு கட்டத் தொடங்குவீர்கள். தந்தை மற்றும் அவர் வழி உறவுக ளால் ஆதாயமடைவீர்கள். பிதுர்வழி சொத்து கைக்கு வரும்.</p>
<p class="content">3.12.14 முதல் 21.12.14 வரை குரு அதிசாரத்தில் ராசிக்கு 11-ம் வீட்டில் கேதுவின் நட்சத்திரமான மகம் நட்சத்திரத்தில் செல்வதால் செல்வம், செல்வாக்கு கூடும். சுப நிகழ்ச்சிகளால் வீடு களைகட்டும். புது பதவி, பொறுப்புகள் தேடி வரும்.      </p>
<p class="content"><span style="color: #ff0000"><strong>குரு பகவானின் வக்ர சஞ்சாரம்:</strong></span></p>
<p class="content">22.12.14 முதல் 17.4.15 வரை குரு ஆயில்யத்திலும் 17.12.14 முதல் 21.12.14 வரை மகத்திலும் வக்ர கதியில் செல்வதால், சிக்கனம் தேவை. குடும்ப விஷயங்களை மற்றவர்களிடம் விவாதிக்கவேண்டாம். நண்பர்களுடன் மோதல்கள் வரும். யூரினரி இன்ஃபெக்ஷன், தோலில் நமைச் சல், மறதியும், பித்தத்தால் தலைச்சுற்றலும் வந்து நீங்கும்.</p>
<p class="content">வியாபாரத்தில் அகலக்கால் வைக்க வேண்டாம். வாடிக்கை யாளர்களை தக்கவைத்துக் கொள்ளுங்கள். கடன் தருவதைத் தவிருங்கள். பங்குதாரர்களிடம் முக்கிய ஆவணங்களில் கையெழுத்திடும் முன்பு சட்ட ஆலோசகரை ஆலோசிக்கவும். கமிஷன், ரியல் எஸ்டேட், பெட்ரோ-கெமிக்கல், மூலிகை வகைகளால் லாபம் அடைவீர்கள்.</p>
<p class="content">உத்தியோக ஸ்தானமான 10-ல் குரு அமர்வதால் வேலைச்சுமை இருக்கும். விரும்பத்தகாத இடமாற்றங்கள் வரும். வேலையை விட்டுவிடலாமா என்றும் எண்ணம் எழும். அதிகாரிகள் ஒருதலைப்பட்சமாகச் செயல்பட வாய்ப்பிருக்கிறது. புது அதிகாரியால் சில நெருக்கடிகளைச் சந்திக்க நேரிடும். சக ஊழியர்களிடம் அதிக உரிமை எடுத்துக்கொள்ள வேண்டாம். உங்களைவிட தகுதியில் குறைந்தவர்களுக்கெல்லாம் பதவி, சம்பள உயர்வு கிடைக்கிறதே என்று வருந்துவீர்கள்.</p>
<p class="content">கன்னிப்பெண்கள், எந்த ஒரு முடிவையும் பெற்றோரை கலந்தாலோசிக்காமல் எடுக்காதீர்கள். தடைப்பட்ட கல்யாணம் கூடி வரும். மாணவ - மாணவியருக்கு, விருப்பப்பட்ட கல்விப் பிரிவில் சேர்வதற்கு சிலரது சிபாரிசை நாடவேண்டியது இருக்கும். அரசியல்வாதிகளுக்கு, தலைமையுடன் பனிப்போர் உண்டாகும். விமர்சனத்தைத் தவிர்க்கவும். கலைத் துறையினர், சிறு வாய்ப்புகளையும் அலட்சியப்படுத்தாமல் பயன்படுத்துவது சிறப்பு. புதிய நிறுவனங்களை நம்பவேண்டாம்.</p>
<p class="content">மொத்தத்தில் இந்த குருப்பெயர்ச்சி, வாழ்வின் நெளிவு- சுளிவுகளை, சமூகத்தில் வளைந்து கொடுத்துப் போகும் கலையை உங்களுக்குக் கற்றுத் தருவதாக அமையும்.</p>
<p class="content"><span style="color: #ff0000"><strong>பரிகாரம்: </strong></span>ரேவதி நட்சத்திர நாளில் திருவானைக்கா ஸ்ரீஜம்புகேஸ்வரரையும், ஸ்ரீதட்சிணாமூர்த்தியையும் நெய் தீபமேற்றி வணங்குங்கள். ஏழை கட்டடத் தொழிலாளிக்கு உதவுங்கள். சுபிட்சம் வந்து சேரும்.  </p>
<hr>
<p class="content"><img alt="" align="left" width="300" height="134" src="http://www.vikatan.com/sakthi/2014/05/zdynmu/images/viruchi.jpg"><span style="color: #ff0000"><strong>வா</strong></span>ய்மையே வெல்லும் என்பதை அனுபவத்தால் உணர்ந்தவர் நீங்கள். குரு பகவான் 13.6.14 முதல் 4.7.15 வரை உங்கள் ராசிக்கு பாக்கிய வீடான 9-ம் வீட்டில் நுழைகிறார். புது வியூகங்களால் முன்னேறத் துவங்குவீர்கள். தொட்டது துலங்கும். எங்கு சென்றாலும் முதல் மரியாதை கிடைக்கும்.</p>
<p class="content">எதிர்பார்த்த தொகை கைக்கு வரும். தந்தை வழிச் சொத்துகள் வந்து சேரும். குடும்பத்தில் சண்டை, சச்சரவுகளுக்கு</p>
<p class="content">தீர்வு கிடைக்கும். தடைப்பட்டிருந்த சுப நிகழ்ச்சிகள் கூடி வரும். குழந்தை பாக்கியம் கிடைக்கும். மனைவி உங்களின் புதுத் திட்டங்களை ஆதரிப்பார். அவர்வழி உறவினரும் பக்கபலமாக இருப்பார்கள். மகளின் திருமணத்தை சிறப்பாக நடத்துவீர்கள். மகனுக்கு அயல்நாடு தொடர்புடைய நிறுவனத் தில் வேலை கிடைக்கும். பூர்வீகச் சொத்து வழக்கில் நல்ல தீர்ப்பு வரும். வங்கியிலிருந்த நகை, பத்திரத்தை மீட்பீர்கள். வீடு வாங்கும் ஆசை நிறைவேறும்.</p>
<p class="content">குரு உங்கள் ராசியைப் பார்ப்பதால், முகமலர்ச்சியுடன் திகழ்வீர்கள். அதிக வட்டிக் கடனை, குறைந்த வட்டிக்குப் பணம் வாங்கி பைசல் செய்வீர்கள். குரு உங்களின் 3-ம் வீட்டைப் பார்ப்பதால், தன்னம்பிக்கை பிறக்கும். இளைய சகோதரர்களால் பயனடைவீர்கள். அரசால் ஆதாயம் உண்டு. குரு உங்களின் 5-ம் வீட்டைப் பார்ப்பதால், முடிவுகள் எடுப்பதில் இருந்த குழப்பம், தடுமாற்றம் நீங்கும். அடிக்கடி கர்ப்பச் சிதைவு ஏற்பட்டவர்களுக்கு இனி குழந்தை தங்கும். பிள்ளைகளின் உயர்கல்வி, உத்தியோகம் மற்றும் திருமண முயற்சிகள் சாதகமாக முடியும்.</p>
<p class="content"><span style="color: #ff0000"><strong>குரு பகவானின் சஞ்சாரம்...</strong></span></p>
<p class="content">13.6.14 முதல் 28.6.14 வரை உங்களின் தன-பூர்வ புண்யாதிபதியான குரு, தன் சாரமான புனர்பூசத்தில் செல்வதால், பணப்புழக்கம் அதிகரிக்கும். மதிப்பு கூடும். வேலைக்காகக் காத்திருந்தவர்களுக்கு நல்ல நிறுவனத் திலிருந்து அழைப்பு வரும். 29.6.14 முதல் 27.8.14 வரை உங்களின் சேவகாதிபதியும் சுகாதிபதியுமான சனியின் பூச நட்சத்திரத்தில் குரு செல்வதால், வேலை கூடும். எதிர்பாராத காரியங்கள் முடிவடையும். தாயாருக்கு மூட்டு வலி, எலும்பு தேய்மானம் வரக்கூடும். இளைய சகோதர வகையில் சங்கடங்கள் வரும். வீண் செலவுகள் வேண்டாம்.</p>
<p class="content">28.8.14 முதல் 2.12.14 வரை மற்றும் 22.12.14 முதல் 4.7.15 வரை அஷ்டமாதிபதியும் லாபாதிபதியுமான புதனின் ஆயில்யத்தில் செல்வதால், எவருக்கும் ஜாமீன் போட வேண்டாம். இருமல், சளித் தொந்தரவு, காய்ச்சல், மறைமுக நெருக்கடிகள், வாகன விபத்துகள் வந்து செல்லும். அயல் நாட்டில் இருப்பவர்கள் உதவுவர். 3.12.14 முதல் 21.12.14 வரை குரு அதிசாரத்தில் ராசிக்கு 10-ம் வீட்டில் கேதுவின் நட்சத்திரமான மகம் நட்சத்திரத்தில் செல்வதால், வேலைகளை இழுத்துப்போட்டு பார்க்க வேண்டி வரும். வீண் பழிச் சொல் வரும். மற்றவர்களைச் சார்ந்து இருக்க வேண்டாம்.</p>
<p class="content"><span style="color: #ff0000"><strong>குரு பகவானின் வக்ர சஞ்சாரம்...</strong></span></p>
<p class="content">22.12.14 முதல் 17.4.15 வரை குரு ஆயில்யத்திலும் 17.12.14 முதல் 21.12.14 வரை மகத்திலும் வக்ர கதியில் செல்வதால், கனவுகள் நனவாகும். வி.ஐ.பி ஒருவரின் அறிமுகம் திருப்புமுனையை உண்டாக்கும். உங்கள் ரசனைக்கேற்ப வீடு, வாகனம் அமையும்.</p>
<p class="content">வியாபாரத்தில் சந்தை நிலவரம் அறிந்து முதலீடு செய்வீர்கள். தேங்கிய சரக்குகள் விற்றுத் தீரும். புது ஏஜென்சி எடுப்பீர்கள். ஷேர், ஸ்பெகுலேஷன், உணவு, என்டர்பிரைசஸ், ஜுவல்லரி, மர வகைகளால் ஆதாயம் உண்டு. விலகிச் சென்ற பங்குதாரர் மீண்டும் வந்து இணைவார். வங்கிக் கடனில் ஒருபகுதியைக் கட்டி முடிப்பீர்கள். மூத்த வியாபாரிகளின் ஆதரவால் புதிய பதவியில் அமர்வீர்கள்.</p>
<p class="content">உத்தியோகத்தில், உங்களைப் பற்றி குறை கூறியவர்களுக்கு இனி பதிலடி கொடுப்பீர்கள். தேங்கிய பணிகளை விரைந்து முடிப்பீர்கள். பதவி, சம்பள உயர்வு எல்லாம் உண்டு. சிலருக்கு அயல்நாடு தொடர்புடைய நிறுவனத்தில் வேலை அமையும்.</p>
<p class="content">கன்னிப்பெண்களுக்கு நல்ல உத்தியோகம் அமையும். சிலர் உயர்கல்விக்காக அயல்நாடு செல்வீர்கள். எதிர்பார்த்தபடி நல்ல வரனும் அமைந்து, திருமணம் சிறப்பாக முடியும்.   மாணவ- மாணவிகள், நல்ல கல்வி நிறுவனத்தில் மேற்படிப்பை தொடங்குவீர்கள். மொழித் திறனை வளர்த்துக் கொள்வீர்கள். போட்டிகளில் பரிசு பெறுவீர்கள். கலைத் துறையினருக்கு பெரிய வாய்ப்புகள் கிடைக்கும். அவர்களது படைப்புகளை அரசு கௌரவிக்கும். அரசியல்வாதிகளுக்கு தலைமையின் ஆதரவு அதிகரிக்கும். தேர்தலில் வெற்றி வாய்ப்புகள் அதிகம்.</p>
<p class="content">மொத்தத்தில் இந்த குருப்பெயர்ச்சி, முதல் வரிசையில் உங்களை உட்காரவைப்பதுடன், வசதி- வாய்ப்புகளையும் அதிகப்படுத்துவதாக அமையும்.</p>
<p class="content"><span style="color: #ff0000"><strong>பரிகாரம்</strong></span>: அமாவாசை நாளில் திருவிடைமருதூரில் அருளும் ஸ்ரீமகாலிங்கேஸ்வரர், ஸ்ரீதட்சிணாமூர்த்திக்கு வில்வார்ச்சனை செய்து வழிபடுங்கள். வாரிசு இல்லாதவர்களுக்கு உதவுங்கள். வளம் பெருகும்.</p>
<hr>
<p class="content"><img alt="" align="left" width="300" height="100" src="http://www.vikatan.com/sakthi/2014/05/zdynmu/images/dhanusu.jpg"><span style="color: #ff0000"><strong>இ</strong></span>யல்பு நிலையை எதற்காகவும் மாற்றிக் கொள்ளாதவர் நீங்கள். குரு பகவான் 13.6.14 முதல் 4.7.15 வரை ராசிக்கு 8-ம் வீட்டில் மறைவதால், அலைச்சலுடன் ஆதாயத்தையும் தருவார். வருமானம் குறையாது. எதையும் சமாளிக்கும் சாமர்த்தியமும், மனப் பக்குவமும் வாய்க்கும். உங்களின் சில பலவீனங்களையும், பிடிவாத போக்கையும் கொஞ்சம் மாற்றிக்கொள்ளுங்கள். ராஜதந்திரமாக சில முக்கிய முடிவுகள் எடுப்பீர்கள். கடன் பிரச்னை மனத்தை வாட்டும்.</p>
<p class="content">சந்தேகத்தையும், ஈகோவையும் ஒதுக்கிவையுங்கள்.அதனால் நட்பும் குடும்பமும் நலம்பெறும். குடும்ப விஷயத்தில் மற்றவர்கள் தலையிட அனுமதிக்காதீர்கள். செலவுகளும் வழக்கால் நெருக்கடிகளும் வேலைப்பளுவும் உண்டு.  சொத்து வரியை செலுத்தி சரியாகப் பராமரியுங்கள். தாயாரின் உடல் நிலை பாதிக்கும். வாகன லைசென்ஸ், இன்ஷூரன்ஸை உரிய காலத்தில் புதுப்பிக்கத் தவறாதீர்கள். நகை, பணம் களவு போக வாய்ப்பு உண்டு. உறவினர், நண்பர்கள் வீட்டு உள்விவகாரங்களில் மூக்கை நுழைக்க வேண்டாம்.</p>
<p class="content">குரு 2-ம் வீட்டைப் பார்ப்பதால் பணப்புழக்கம் கணிசமாக உயரும். வீட்டு ப்ளான் அப்ரூவலாகி வரும். அரசால் அனுகூலம் உண்டு. பூர்வீகச் சொத்து கைக்கு வரும். குரு உங்கள் சுக ஸ்தானத்தைப் பார்ப்பதால் தாயாரின் ஆரோக்கியம் சீராகும்.</p>
<p class="content">தாய்வழி சொத்து வழக்கில் சாதகமான தீர்ப்பு வரும்.  உங்களுடைய படைப்புகள் தொலைக்காட்சி, வானொலி, செய்தித்தாள்களில் வருவதற்கு வாய்ப்பிருக்கிறது. குரு 12-ம் வீட்டைப் பார்ப்பதால் புகழ்பெற்ற புண்ணிய ஸ்தலங் களுக்குச் சென்று வருவீர்கள். ஒரு சொத்தை விற்று மற்றொன்று வாங்குவீர்கள்.    </p>
<p class="content"><span style="color: #ff0000">குரு பகவானின் சஞ்சாரம்...</span></p>
<p class="content">13.6.14 முதல் 28.6.14 வரை உங்களின் ராசிநாதனும் சுகாதிபதியுமான குரு தன் சாரமான புனர்பூசத்தில் செல்வ தால், எதிர்பார்த்த காரியங்கள் உடனே முடியும். பணவரவு உண்டு. ஆபரணங்கள் வாங்குவீர்கள். விசேஷங்களில் முதல் மரியாதை கிடைக்கும். மகளுக்கு நல்ல வரன் அமையும்.</p>
<p class="content">29.6.14 முதல் 27.8.14 வரை உங்களின் தனாதிபதியும்  சேவகாதிபதியுமான சனியின் பூசம் நட்சத்திரத்தில் குரு பகவான் செல்வதால், அவ்வப்போது உணர்ச்சிவசப் படுவீர்கள். கடனைத் தந்து முடிப்பீர்கள். சிலர் வீடு மாறும் நிர்பந்தத்துக்கு ஆளாவார்கள். வேற்று மாநிலம், வெளி நாடுகளில் இருப்பவர்களுடன் இணைந்து புதிய தொழில் துவங்கும் வாய்ப்பு உண்டு.</p>
<p class="content">28.8.14 முதல் 2.12.14 வரை மற்றும் 22.12.14 முதல் 4.7.15 வரையிலும் சப்தமாதிபதியும் ஜீவனாதிபதியுமான புதனின் ஆயில்யத்தில் செல்வதால், வேலைச்சுமை, எதையோ இழந்ததைப் போன்ற கவலைகள், நம்பிக்கையின்மை வந்து செல்லும். புதியவரை நம்பி பெரிய முடிவுகள் எடுக்க வேண்டாம். பால்ய நண்பர்களுடன் மனத்தாங்கல் வரும்.</p>
<p class="content">3.12.14 முதல் 21.12.14 வரை குரு அதிசாரத்தில் ராசிக்கு 9-ல் கேதுவின் நட்சத்திரமான மகத்தில் செல்வதால், சூழ்ச்சி களை முறியடிப்பீர்கள். பிதுர்வழிச் சொத்தில் சில மாற்றங் களைச் செய்வீர்கள். அரசாங்க விஷயம் உடனே முடியும்.</p>
<p class="content">22.12.14 முதல் 17.4.15 வரை ஆயில்யத்திலும் 17.12.14 முதல் 21.12.14 வரை மகத்திலும் குரு வக்ர கதியில் செல்வதால், புதிய யோசனைகள் பிறக்கும். தந்தையின் உடல் நிலை சீராகும். அவர் வழி சொத்துகள் வந்து சேரும். அரசாங்க விஷயம் சாதகமாகும். வீடு கட்ட அப்ரூவல் கிடைக்கும்.</p>
<p class="content">வியாபாரத்தில் பழைய தவறுகள் மீண்டும் நிகழாதபடி பார்த்துக்கொள்ளுங்கள். கடையை அவசரப்பட்டு வேறு இடத்துக்கு மாற்ற வேண்டாம். இரும்பு, கடல் உணவுகள், ஹோட்டல், ரசாயன வகைகளால் லாபம் அதிகரிக்கும். பங்கு தாரர்களால் பிரச்னைகள் வரும். உத்தியோகத்தில் கோபதாபங்கள் வேண்டாம். உயரதிகாரிகள் உங்களைப் புரிந்துகொள்ள மாட்டார்கள். திடீர் இடமாற்றம் உண்டு. சிலருக்கு அயல்நாட்டு வாய்ப்புகள் வரும்.</p>
<p class="content">கன்னிப்பெண்களே! சின்னச் சின்ன வாய்ப்புகளையும் பயன்படுத்திக் கொள்ளுங்கள். சமூக வலைதளங்களில் கவனமுடன் செயல்படுங்கள். திருமண விஷயத்தை பெற்றோரிடம் ஒப்படைப்பது நல்லது. மாணவ- மாணவிகள், கடைசி நேரத்தில் படிக்கும் பழக்கத்தைக் கைவிடுங்கள். விளையாட்டின்போது காயங்கள் ஏற்பட வாய்ப்பு உண்டு; கவனம் தேவை.</p>
<p class="content">கலைத்துறையினருக்கு, சின்னச் சின்ன வாய்ப்புகளையும் போராடி பெற வேண்டியது இருக்கும். மூத்த கலைஞர்களை அனுசரித்துச் செல்லுங்கள். அரசியல்வாதிகளுக்கு, உட்கட்சி பூசலால் நெருக்கடிகள் ஏற்படலாம். தலைமையை மீறி எந்த முயற்சியிலும் இறங்கவேண்டாம். சகாக்களின் சொந்த விஷயங்களில் தலையிட வேண்டாம்.</p>
<p class="content">மொத்தத்தில் இந்த குருப்பெயர்ச்சி, சற்றே போராடி புதிய முயற்சிகளை முடிக்கவைப்பதாக அமையும்.</p>
<p class="content"><span style="color: #ff0000"><strong>பரிகாரம்</strong></span>: திருவண்ணாமலையில் அருள்பாலிக்கும் ஸ்ரீஅருணாசலேஸ்வரரையும், ஸ்ரீதட்சிணாமூர்த்தியை யும், திருவாசகம் பாடி வணங்குங்கள். தொழுநோயால் பாதிக்கப்பட்டவர்களுக்கு உதவுங்கள்.  </p>
<hr>
<p class="content"><img alt="" align="left" width="300" height="118" src="http://www.vikatan.com/sakthi/2014/05/zdynmu/images/magaram.jpg"><span style="color: #ff0000"><strong>பி</strong></span>றந்த மண்ணை மறவாதவர் நீங்கள். குரு பகவான் 13.6.14 முதல் 4.7.15 வரை ராசிக்கு 7-ம் வீட்டில் அமர்ந்து உங்களை நேருக்கு நேர் பார்க்கிறார்.</p>
<p class="content">எதிலும் உங்கள் கை ஓங்கும். வாழ்வின் நெளிவுசுளிவு களைக் கற்றுக்கொள்வீர்கள். தம்பதிக்கு இடையே நெருக்கம் அதிகரிக்கும். உங்கள் வார்த்தைக்கு மதிப்பு கூடும். திருமணம் தடைப்பட்டிருந்த அன்பர்களுக்குத் திருமணம் கூடிவரும்.</p>
<p class="content">வி.ஐ.பி-களின் நட்பு கிடைக்கும். அநாவசியச் செலவுகளைக் கட்டுப்படுத்துவீர்கள். எதிர்பார்த்த தொகை கைக்கு வரும். சிலர் வங்கிக் கடன் உதவி கிடைத்து, புது வீடு கட்டி குடிபுகுவீர்கள். அரசு விஷயங்கள் நல்லவிதமாக முடியும். மனைவி, உங்களின் புதிய முயற்சிகளுக்குப் பக்கபலமாக இருப்பார். மகளின் திருமணத்தை சிறப்பாக நடத்துவீர்கள். மகனுக்கு நல்ல வேலை கிடைக்கும். புதிய பதவிக்கு உங்கள் பெயர் பரிசீலிக்கப்படும்.  </p>
<p class="content">குரு உங்களின் லாப வீட்டைப் பார்ப்பதால் பெரிய திட்டங்கள் தீட்டுவீர்கள். ஷேர் மூலம் பணம் வரும். கடின காரியங்களையும் எளிதில் செய்து முடிப்பீர்கள். கௌரவப் பதவிகள் கிடைக்கவும் வாய்ப்பு உண்டு. சிலருக்கு அயல்நாடு செல்லும் வாய்ப்பு வரும். மூத்த சகோதரர்களுடனான பிணக்குகள் நீங்கும். ராசிக்கு 3-ம் வீட்டை குரு பார்ப்பதால், சவால்களில் வெற்றி பெறுவீர்கள். சொத்து விஷயத்தில் மீதிப் பணத்தையும் தந்து பத்திரப்பதிவு செய்வீர்கள்.</p>
<p class="content"><span style="color: #ff0000"><strong>குரு பகவானின் சஞ்சாரம்:</strong></span></p>
<p class="content">13.6.14 முதல் 28.6.14 வரை உங்களின் விரயாதிபதியும் சேவகாதிபதியுமான குரு, தன் சாரமான புனர்பூசத்தில் செல்வதால், அவ்வப்போது உடலளவில் பலவீனமாக உணர்வீர்கள். சிலரை நம்பி பணம் கொடுத்து ஏமாறுவீர்கள். முன்கோபத்தைத் தவிர்க்கவும். 29.6.14 முதல் 27.8.14 வரை உங்களின் ராசிநாதனும் தனாதிபதியுமான சனியின் பூச நட்சத்திரத்தில் குரு செல்வதால், குடும்பத்தில் மகிழ்ச்சி தங்கும். பணப்புழக்கம் அதிகரிக்கும். கைமாற்றுக் கடனை அடைப்பீர்கள். புது வேலை கிடைக்கும்.  </p>
<p class="content">28.8.14 முதல் 2.12.14 வரை மற்றும் 22.12.14 முதல் 4.7.15 வரையிலும் உங்களின் சஷ்டமாதிபதியும் பாக்யாதிபதியுமான புதனின் ஆயில்யத்தில் செல்வதால், ஷேர் மூலம் பணம் வரும். பூர்வீகச் சொத்தில் மராமத்துப் பணிகள் செய்வீர்கள். பழைய கடன் பிரச்னை கட்டுப்படும். தந்தைவழியில் உதவிகள் உண்டு. சொந்தபந்தங்கள் மத்தியில் கௌரவம் கூடும். 3.12.14 முதல் 21.12.14 வரை குரு அதிசாரத்தில் ராசிக்கு 8-ம் வீட்டில் கேதுவின் நட்சத்திரமான மகம் நட்சத்திரத்தில் செல்வதால், மறைமுக எதிர்ப்புகள், பணப்பற்றாக்குறை, இனந்தெரியாத கவலைகள் வந்துசெல்லும்.  </p>
<p class="content"><span style="color: #ff00ff"><strong>குரு பகவானின் வக்ர சஞ்சாரம்...</strong></span></p>
<p class="content">22.12.14 முதல் 17.4.15 வரை குரு ஆயில்யத்திலும் 17.12.14 முதல் 21.12.14 வரை மகத்திலும் வக்ர கதியில் செல்வதால், அத்தியாவசியச் செலவுகள் அதிகமாகும். பணவரவு உண்டு. மகளுக்கு திருமணம் கூடி வரும். முக்கிய கோப்புகளில் கையெழுத்திடுமுன் சட்ட ஆலோசகரை ஆலோசிப்பது நல்லது. எவரையும் விமர்சிக்க வேண்டாம். சில நேரங்களில் சிலரை நினைத்து வருத்தப்படுவீர்கள்.</p>
<p class="content">வியாபாரத்தில், சில சூட்சுமங்களையும், ரகசியங்களையும் தெரிந்துகொண்டு அதற்கேற்ப லாபம் ஈட்டுவீர்கள். புதுத் தொடர்புகள் கிடைக்கும். புதிய நண்பர்களால் வியாபாரத்தை விரிவுபடுத்தும் வாய்ப்புகள் வரும். அயல்நாட்டில் இருப்பவர் களும் உதவுவர். உங்கள் கருத்துக்கு மதிப்பளிக்கும் பங்குதாரர் வாய்ப்பார். சிலர், வேறு தொழிலுக்கு மாற வாய்ப்பு உண்டு. புரோக்கரேஜ், ஏற்றுமதி-இறக்குமதி, கன்ஸ்ட்ரக்ஷன், பதிப்பகம், கட்டட உதிரி பாகங்கள், அரிசி மண்டி வகைகளால் லாபம் அதிகரிக்கும். உத்தியோகத்தில், உங்களின் தனித்தன்மை வெளிப்படும். மேலதிகாரிகளுக்கு நெருக்கம் ஆவீர்கள். எதிர்பார்த்த பதவி, சம்பள உயர்வு தாமதமின்றிக் கிடைக்கும். சிலர் உத்தியோகம் சம்பந்தமாக அயல்நாடு சென்று வருவீர்கள். சக ஊழியர்களில் உங்களுக்கு எதிராகச் செயல்பட்டவர்களின் மனம் மாறும்.  </p>
<p class="content">கன்னிப்பெண்களுக்கு, நல்லவர்களின் நட்பு கிடைக்கும். கூடுதல் மொழி கற்றுக்கொள்ள முயற்சி செய்வீர்கள். வேலை கிடைக்கும். எதிர்பார்த்த கல்வி நிறுவனத்தில் சேர்வதற்கு, கடிதம் வரும். கல்யாணப் பேச்சுவார்த்தைகள் சுமுகமாகும். மாணவ-மாணவியரின் எண்ணங்கள் பூர்த்தியாகும். விளை யாட்டில் பரிசு பெறுவீர்கள். கலைத் துறையினருக்கு எதிர்பார்த்த வாய்ப்பு இப்போது கூடிவரும். பிரபல கலைஞர்களின் நட்பால் சாதிப்பீர்கள். அரசியல்வாதிகள் பேச்சால் சாதிப்பார்கள்.</p>
<p class="content">மொத்தத்தில் இந்த குருப்பெயர்ச்சி, உங்கள் வாழ்க்கையை வளப்படுத்துவதுடன், வருங்காலத் திட்டங்களையும் நிறைவேற்று வதாக அமையும்.</p>
<p class="content"><span style="color: #ff0000"><strong>பரிகாரம்: </strong></span>கும்பகோணத்தில் அருள்பாலிக்கும் ஸ்ரீசக்கரபாணிப் பெருமாளை துளசி மாலை அணிவித்து வணங்குங்கள். முடிந்தால் ரத்த தானம் செய்யுங்கள்.</p>
<hr>
<p class="content"><span style="color: #ff0000"><strong><img alt="" align="left" width="300" height="128" src="http://www.vikatan.com/sakthi/2014/05/zdynmu/images/kumbam.jpg">சி</strong></span>ந்தனைவாதிகள் நீங்கள். குரு 13.6.14 முதல் 4.7.15 வரையிலும் ராசிக்கு 6-ல் மறைகிறார். 'சகட குருவாச்சே... சங்கடங்களைத் தருவாரே...’ என்று கலங்காதீர்கள். உங்கள் யோகாதிபதிகளின் சாரங்களில் அவர் செல்வதால், ஒரளவு நல்லதே நடக்கும்.</p>
<p class="content">முயற்சியால் முன்னேறப் பாருங்கள். மற்றவர்களின் பலம் - பலவீனத்தை அறிவீர்கள் என்றாலும், சில தருணங்களில் ஏமாறவும் வாய்ப்பு உண்டு. செலவுகள் உண்டு. வீண் சந்தேகம், ஈகோப் பிரச்னையால் பிரிவுகள் வரக்கூடும். சிலர், புறநகர்ப் பகுதியில் குடியேறுவர். வி.ஐ.பி-களை பகைக்க வேண்டாம். அரசு வரிகளைச் செலுத்துவதில் தாமதம் வேண்டாம்.</p>
<p class="content">குரு குடும்ப ஸ்தானத்தைப் பார்ப்பதால், பணவரவு, குடும்பத்தில் நிம்மதி உண்டு. சாமர்த்தியமாகப் பேசி காய் நகர்த்துவீர்கள். மகளுக்கு திருமணம் நிச்சயமாகும். மகனின் அலட்சியப் போக்கு மாறும். குரு 10-ம் வீட்டைப் பார்ப்பதால், புது வேலை கிடைக்கும். பழைய சிக்கல்களில் ஒன்று தீரும். ஒரு சொத்தை காப்பாற்ற மற்றொன்றை விற்கவேண்டி வரும். குரு 12-ம் வீட்டைப் பார்ப்பதால், கோயில் கும்பாபிஷேகத்தை முன்னின்று நடத்துவீர்கள். சுபச் செலவுகளும் அதிகரிக்கும்.</p>
<p class="content"><span style="color: #ff0000"><strong>குருபகவானின் சஞ்சாரம்...</strong></span></p>
<p class="content">13.6.14 முதல் 28.6.14 வரை உங்களின் தனாதிபதியும் லாபாதிபதியுமான குரு தன் சாரமான புனர்பூசத்தில் செல்வதால், கேட்ட இடத்தில் பணம் கிடைக்கும். வீட்டை விரிவுபடுத்தும் முயற்சிகள் பலிதமாகும். குடும்பத்தில் நல்லது நடக்கும். மழலை பாக்கியம் கிடைக்கும். புதுப் பொறுப்புகள், பதவிகள் தேடி வரும். என்றாலும் செலவுகளும், வேலைச் சுமையும் தொடரும். 29.6.14 முதல் 27.8.14 வரை உங்களின் ராசிநாதனும் விரயாதிபதியுமான சனி பகவானின் பூசத்தில் குரு செல்வதால், செல்வாக்கு, யோகம், பணவரவு உண்டாகும். அயல்நாடு செல்ல விசா கிடைக்கும். புதிய நண்பர்களால் உற்சாகம் அடைவீர்கள். பயணங்களால் புது அனுபவம் உண்டாகும். சேமிக்கத் தொடங்குவீர்கள்.</p>
<p class="content">28.8.14 முதல் 2.12.14 வரை மற்றும் 22.12.14 முதல் 4.7.15 வரை உங்களின் பூர்வ புண்யாதிபதியும் அஷ்டமாதிபதியுமான புதனின் ஆயில்யம் நட்சத்திரத்தில் குரு செல்வதால், பழைய கடனைத் தீர்க்க வழி பிறக்கும். பிள்ளை களால் அந்தஸ்து உயரும். பூர்வீகச் சொத்தை சீர் செய்வீர்கள். மகளின் பிடிவாதம் மாறும். மகனின் உயர்கல்வி, உத்தியோக முயற்சிகள் சாதகமாகும். அரசால் அனுகூலம் உண்டு.  </p>
<p class="content">3.12.14 முதல் 21.12.14 வரை குரு அதிசாரத்தில் ராசிக்கு 7-ம் வீட்டில் கேதுவின் நட்சத்திரமான மகத்தில் செல்வதால், செல்வாக்கு கூடும். பணவரவு உண்டு. மனைவிவழியில் உதவிகள் கிடைக்கும்.</p>
<p class="content"><span style="color: #ff0000">குரு பகவானின் வக்ர சஞ்சாரம்...</span></p>
<p class="content">22.12.14 முதல் 17.4.15 வரை குரு ஆயில்யம் நட்சத்திரத்திலும் 17.12.14 முதல் 21.12.14 வரை மகம் நட்சத் திரத்திலும் வக்ர கதியில் செல்வதால், திடீர் பயணங்களும், செலவுகளும் துரத்தும். பால்ய நண்பர்களுடன் மோதல்கள் வரும். வெளிவட்டாரத்தில் அலைச்சல் அதிகரிக்கும். பழைய பிரச்னைகளை நினைத்து பயம் எழும். கர்ப்பிணிகளுக்கு உணவு விஷயத்தில் கட்டுப்பாடு அவசியம். வீடு, மனை வாங்கு வது, விற்பது நல்ல விதத்தில் முடியும். பணவரவு உண்டு.    </p>
<p class="content">வியாபாரத்தில், அதிரடி மாற்றங்களால் லாபம் ஈட்டுவீர்கள். தொழில் போட்டி அதிகமாகும். புதிய நிறுவனங்களின் பொருட்களை விற்பதன் மூலமாக ஆதாயம் அடைவீர்கள். கடன் வாங்கியாவது சொந்த இடம் பார்க்கலாமே என்ற முடிவுக்கு வருவீர்கள். லோன் கிடைக்கும். சிமென்ட், கணினி உதிரிப் பாகங்கள், ரியல் எஸ்டேட், என்டர்பிரைசஸ் வகைகளால் லாபம் அடைவீர்கள்.</p>
<p class="content">உத்தியோகத்தில், உழைப்புக்கு ஏற்ற பலன் இல்லையே எனும் ஆதங்கம் எழும். உயரதிகாரிகளுக்கு தகுந்தாற்போன்று செயல்பட முடிவெடுப்பீர்கள். சக ஊழியர்களின் விடுப்பால் வேலை அதிகமாகும். புது உத்தியோக வாய்ப்புகள் வந்தாலும் பொறுமையுடன் செயல்படுவது நல்லது. உத்தியோகம் சம்பந்தப்பட்ட வழக்கில் கொஞ்சம் இழுபறி நிலை நீடிக்கும்.</p>
<p class="content">கன்னிப் பெண்களுக்கு, பெற்றோருடனான மோதல் நீங்கும். வெளிமாநிலத்தில் வேலை கிடைக்கும். உங்கள் ரசனைக்கேற்ற வாழ்க்கைத் துணை அமையும். மாணவ-மாணவிகள் யோகா, தியானம் செய்து நினைவாற்றலை அதிகப்படுத்துங்கள். உயர்கல்வியில் விளையாட்டுத்தனம் வேண்டாம். கலைத் துறையினருக்கு போட்டிகள், விமர்சனங்கள் அதிகரிக்கும். மூத்த கலைஞர்களிடம் சில நுணுக்கங்களை கற்றுத் தெளிவீர் கள். அரசியல்வாதிகள், கோஷ்டிப்பூசலில் சிக்கவேண்டாம்.</p>
<p class="content">மொத்தத்தில் இந்த குருப்பெயர்ச்சி, செலவுகளையும், அலைச்சலையும் தந்தாலும், ஓரளவுக்கு வெற்றி பெற்றுத் தருவதாகவும் அமையும்.</p>
<p class="content"><span style="color: #ff0000"><strong>பரிகாரம்: </strong></span>சஷ்டி திதி நாள்களில் விராலிமலைக்குச் சென்று ஸ்ரீமுருகப் பெருமானை வணங்கி வழிபட்டு வாருங்கள். விபத்தில் காயமடைந்தவர்களுக்கு உதவுங்கள். வினைகள் யாவும் நீங்கும்.</p>
<hr>
<p class="content"><img alt="" align="left" width="300" height="145" src="http://www.vikatan.com/sakthi/2014/05/zdynmu/images/meenam.jpg"><span style="color: #ff0000"><strong>த</strong></span>ன்னம்பிக்கை மிகுந்தவர் நீங்கள். குரு பகவான் 13.6.14 முதல் 4.7.15 வரை ராசிக்கு 5-ல் அமர்வதால், புதிய பாதையில் பயணிப்பீர்கள். அடிப்படை வசதி- வாய்ப்புகள் உயரும். தடுமாற்றம் நீங்கும். கல்யாணம், கச்சேரி என்று வீடு களைகட்டும் கணவன் - மனைவிக்குள் அந்நியோன்யம் பிறக்கும். மகளின் திருமணத்தைக் கோலாகலமாக நடத்துவீர்கள். மகனுக்கும் நல்ல மணப்பெண் அமைவாள்.</p>
<p class="content">குழந்தை இல்லாதவர்களுக்கு குழந்தை பாக்கியம் உண்டாகும். பூர்வீகச் சொத்து பங்கு கைக்கு வரும். தாய்வழி உறவினர்கள் உங்களைப் புரிந்துகொள்வர். சொந்தமாக இடம் வாங்கும் யோகம் உண்டாகும். குலதெய்வ நேர்த்திக்கடனை நிறைவேற்றுவீர்கள். பெரிய நோய் இருப்பதைப் போன்ற</p>
<p class="content">பிரமை விலகும். வேலைக்கு விண்ணப்பித்திருந்தவர்களுக்கு  நல்ல பலன் உண்டு. வழக்கு சாதகமாகும். அதிக வட்டிக்கு வாங்கியிருந்த கடனை கொஞ்சம் கொஞ்சமாகத் தந்து முடிப்பீர்கள். நட்பால் பலனடைவீர்கள். கடந்த கால தவறுகள் மீண்டும் நிகழக்கூடாது என்பதில் உறுதியாக இருப்பீர்கள்.</p>
<p class="content">குரு உங்களின் 9-ம் வீட்டைப் பார்ப்பதால், உங்களின் இலக்கை நோக்கி முன்னேறுவீர்கள். பாகப்பிரிவினை சுமுகமாக முடியும். தந்தையாருடன் மனஸ்தாபம் நீங்கும். சொந்த ஊரில் இழந்த செல்வாக்கை மீண்டும் பெறுவீர்கள். 11-வது வீட்டை குரு பார்ப்பதால், உங்களின் புகழ், கௌரவம் கூடும். மூத்த சகோதர வகையில் ஒற்றுமை பலப்படும். வருமானம் உயரும். புது பதவிக்கு உங்களது பெயர் பரிந்துரை செய்யப்படும். ஷேர் மூலமாக பணம் வரும்.</p>
<p class="content"><span style="color: #ff0000"><strong>குரு பகவானின் சஞ்சாரம்...</strong></span></p>
<p class="content">13.6.14 முதல் 28.6.14 வரை உங்களின் ராசி நாதனும் ஜீவனாதிபதியுமான குரு தன் சாரமான புனர்பூசம் நட்சத்திரத்தில் செல்வதால், கடினமான காரியங்களையும் எளிதாக முடிப்பீர்கள். பழைய பிரச்னைகள் தீரும். புது வேலை கிடைக்கும். அலுவலகத்தில் மரியாதை கூடும். வி.ஐ.பி-களின் அறிமுகம் கிடைக்கும். 29.6.14 முதல் 27.8.14 வரையிலும் உங்களின் லாபாதிபதியும் விரயாதிபதியுமான சனி பகவானின் பூச நட்சத்திரத்தில் குருபகவான் செல்வதால், ஷேர் மூலம் பணம் வரும். வீடு, வாகன வசதி பெருகும். ஊர்ப் பொது நிகழ்ச்சிகளை முன்னின்று நடத்துவீர்கள். ஆடை, ஆபரணச் சேர்க்கை உண்டு.</p>
<p class="content">28.8.14 முதல் 2.12.14 வரை மற்றும் 22.12.14 முதல் 4.7.15 வரை உங்களின் சுகாதிபதியும் சப்தமாதிபதியுமான புதனின் ஆயில்யத்தில் செல்வதால், கனிவாகப் பேசி காரியம் சாதிப்பீர்கள். மனைவியின் ஒத்துழைப்பு அதிகரிக்கும். வீடு கட்ட ப்ளான் அப்ரூவலாகி வரும். தாய்வழி சொத்து சேரும். 3.12.14 முதல் 21.12.14 வரை குரு அதிசாரத்தில் ராசிக்கு 6-ல் கேதுவின் நட்சத்திரமான மகத்தில் செல்கிறார். புதிய முயற்சிகள் பலிதமாகும். அரசால் அனுகூலம் உண்டு.</p>
<p class="content"><span style="color: #ff0000"><strong>குரு பகவானின் வக்ர சஞ்சாரம்...</strong></span></p>
<p class="content">22.12.14 முதல் 17.4.15 வரை குரு ஆயில்யத்திலும் 17.12.14 முதல் 21.12.14 வரை மகத்திலும் வக்ர கதியில் செல்வதால், காரியங்கள் கைகூடும். தாயாரின் உடல் நிலை சீராகும். சொத்து வாங்க முன் பணம் தருவீர்கள். மனைவி உங்களது ஆலோசனைக்கு முக்கியத்துவம் தருவார்.</p>
<p class="content">வியாபாரத்தில் இரட்டிப்பு லாபம் உண்டு. இதமான பேச்சால் வாடிக்கையாளர்களைக் கவருவீர்கள். சிலர் புதுத் தொழில் அல்லது புதுக் கிளைகள் தொடங்குவீர்கள். மெடிக்கல், வாகனம், கல்விக்கூடங்கள், கமிஷன் வகைகளால் லாபம் அடைவீர்கள். முக்கிய பிரமுகர்களின் அறிமுகத்தால் புது ஒப்பந்தங்கள் கையெழுத்தாகும். அரசாங்கத்தால் இருந்த நெருக்கடிகள் நீங்கும். உங்கள் ரசனைக்கேற்ப கடையை விரிவுபடுத்துவீர்கள். சிலர் சொந்த இடத்துக்கு மாற்றுவீர்கள்.</p>
<p class="content">உத்தியோகத்தில், உங்களைப் பிடிக்காத மேலதிகாரி வேறிடத்துக்கு மாற்றப்படுவார். வழக்கில் வெற்றி பெற்று, இழந்த பதவியில் மீண்டும் அமர்வீர்கள். பதவி உயர்வு கிடைக்கவும் வாய்ப்புண்டு. இயக்கம், சங்கம் சார்பாக பெரிய பதவிக்குத் தேர்ந்தெடுக்கப்படுவீர்கள்.</p>
<p class="content">கன்னிப்பெண்களுக்கு, உயர்கல்வியில் வெற்றி உண்டு. தடைப்பட்ட கல்யாணம் நல்ல விதத்தில் முடியும். நினைத்ததை சாதிப்பீர்கள். அதிக சம்பளத்துடன் புது வேலை அமையும். மாணவ-மாணவிகளுக்கு, மதிப்பெண்கள் அதிகம் கிடைக்கும். விரும்பிய கோர்ஸில் சேருவீர்கள். கலைத் துறையினருக்கு அரசு விருது உண்டு. பெட்டிக்குள் முடங்கிக்கிடந்த படம் ரிலீஸாகும். அரசியல்வாதிகளின் கோரிக்கையை மேலிடம் பரிசீலிக்கும். உங்களின் களப்பணி பாராட்டுக்கு உரியதாகும்.</p>
<p class="content">மொத்தத்தில் இந்த குருப்பெயர்ச்சி, நீங்கள் தொட்டதை எல்லாம் துலங்கவைப்பதுடன், எதிர்பாராத திடீர் யோகங் களையும் அள்ளித் தருவதாக அமையும்.</p>
<p class="content"><span style="color: #ff0000"><strong>பரிகாரம்:</strong></span> பௌர்ணமி தினங்களில் நாமக்கல் சென்று, ஸ்ரீநரசிம்மரையும் ஸ்ரீஆஞ்சநேயரையும் வணங்கி வழிபட்டு வாருங்கள். துப்புரவுப் பணியாளருக்கு பொருளுதவி செய்யுங்கள். நினைத்தது நிறைவேறும்.</p>
<hr>
<p style="text-align: center"><span style="color: #0000ff"><strong><u>திருவருள் தரும்  குருவருள்!</u></strong></span></p>
<p style="text-align: center"><span style="color: #0000ff"><strong><u><img alt="" align="middle" width="600" height="360" src="http://www.vikatan.com/sakthi/2014/05/zdynmu/images/p117d.jpg"></u></strong></span></p>
<p class="content">மற்ற நட்சத்திரக்காரர்கள், வியாழக்கிழமைகளில் அருகிலிருக்கும் சிவாலயங்களுக்குச் சென்று கீழ்க்காணும் காயத்ரீ மற்றும் மந்திரத்தைக் கூறி ஸ்ரீகுருபகவானை வணங்குவதுடன், தெற்குப் பிராகாரத்தில் வீற்றிருக்கும் ஸ்ரீதட்சிணாமூர்த்திக்கு நெய் தீபமேற்றி வழிபடுங்கள். குருவருளாலும் திருவருளாலும் உங்கள் குடும்பம் சுபிட்சம் அடையும்.</p>
<p style="text-align: center"><img alt="" align="middle" width="300" height="438" src="http://www.vikatan.com/sakthi/2014/05/zdynmu/images/p117e.jpg"></p>
<p class="content"><span style="color: #00ccff"><strong>குரு பகவான் காயத்ரீ</strong></span></p>
<p class="content">ஓம் வ்ருஷப த்வஜாய வித்மஹே<br>
   க்ருணி ஹஸ்தாய தீமஹி<br>
தந்நோ குரு: ப்ரசோதயாத்</p>
<p class="content"><span style="color: #00ccff"><strong>குரு பகவான் மந்திரம்</strong></span></p>
<p class="content">தேவானாம்ச ருஷினாம்ச குரும்<br>
காஞ்சன ஸந்நிபம்<br>
புத்தி பூதம் த்ரிலோகஸ்ய<br>
தம் நமாமி பிருஹஸ்பதிம்</p>
<p class="content"><span style="color: #00ccff">கருத்து: </span>தேவர்களுக்கும் ரிஷிகளுக்கும் குரு, பொன்னன், மூவுலகங்களின் புத்தி சக்தியாக விளங்குபவராகிய பிரகஸ்பதியை வணங்குகிறேன்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அட்டைப்படம்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="450" height="715" alt="" src="http://www.vikatan.com/sakthi/2014/05/zdynmu/images/P101.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆரூடம் அறிவோம்: 29</div>
<div class="subtitle1">ஜோதிட புராணம்</div>
<div class="subtitle2">சேவாரத்னா டாக்டர் டி.எஸ்.நாராயணஸ்வாமி, ஓவியங்கள்: தமிழ்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>அ</strong></span>ஸ்வினி முதல் மூலம் வரையிலும் 19 நட்சத்திரங்களின் குணாதிசயங்களையும் சிறப்புகளையும் கடந்த அத்தியாயங்களில் பார்த்தோம். இந்த அத்தியாயத்தில் அர்த்ததாரா என ஜோதிடம் போற்றும் பூராடம், முக்கால் நட்சத்திரம் என்று அழைக்கப்படும் உத்திராடம், ஸ்ரீமகா விஷ்ணுவுக்கு உகந்த திருவோணம் ஆகிய நட்சத்திரங்களின் விசேஷங்களைத் தெரிந்துகொள்வோம்.</p>
<p class="content"><span style="color: #ff0000"><strong>புத்திசாலிகள் ஆக்கும் பூராடம்... </strong></span></p>
<p class="content">தனுர் ராசியில் அமையும் மற்றொரு நட்சத்திரம் பூராடம். 'பூர்வாஷாடா’ என்றும் அழைக்கப்படும் பூராடம் இரண்டு நட்சத்திரங்கள் சேர்ந்தது. வான்வெளியில் ஒரு சாய்ந்த கம்பு போல் தோற்றம் தரும். இதனை 'அர்த்ததாரா’ என்கிறது ஜோதிட சாஸ்திரம். முழுமையான நட்சத்திரமான இது, பெண்குணத்தைக் கொண்ட மனித கணத்தை சேர்ந்தது.  </p>
<p class="content"><img align="left" width="300" height="228" alt="" src="http://www.vikatan.com/sakthi/2014/05/zdynmu/images/p102a.jpg">'பூராடத்தின் கழுத்தில் நூலாடாது’ என்றொரு வழக்கு சொல் உண்டு. அதாவது, பூராட நட்சத்திரத்தில் பிறந்த பெண்கள் அதிக காலம் சுமங்கலியாக இருக்கமாட்டார்கள் என்ற பொருளில் அப்படிச் சொல்வார்கள். இதற்கு ஜோதிட சாஸ்திரத்தில் எந்த ஆதாரமும் இல்லை. பூராட நட்சத்திரத்தில் பெண்ணைப் பெற்ற பெற்றோருக்கு பயம் தேவையில்லை. எத்தனையோ பெண்கள் பூராடத்தில் பிறந்து தக்க வயதில் திருமணமாகி, நல்ல குழந்தைச் செல்வங்களுடன் வாழ்ந்துவருவதையும் நாம் காணவே செய்கிறோம்.</p>
<p class="content"><span style="color: #0000ff">பொதுவான குணங்கள்: </span>பூராடத்தில் பிறந்தவர்கள் நல்ல புத்திமான்கள். பொறுமையாக இருந்து காரியத்தை சாதிக்கும் வல்லமை உள்ளவர்கள். எடுப்பான தோற்றம் உள்ளவர்கள். சாமர்த்தியசாலிகள். எதையும் கூர்ந்து கவனித்து, ஆராய்ந்து முடிவெடுப்பவர்கள். இவர்களால் தோல்வியைத் தாங்க முடியாது. எனவே, தோல்வி நேராதவண்ணம் திட்டமிட்டு செயலாற்றும் இவர்கள், மற்றவருக்கும் வழிகாட்டியாகத் திகழ்வார்கள்.</p>
<p class="content">முதல் பாதம்: பூராடம் முதல் பாத அதிபதி சூரியன். அபார தன்னம்பிக்கை இவர்களின் பலம். எதையும் தான் செய்தால் மட்டுமே சரியாக இருக்கும் என நம்புபவர்கள். அதற்கேற்ப, எதையும் குறையின்றி தவறின்றி பூரணமாகச் செய்து முடிக்க விரும்புவார்கள். உழைப்பாளிகள். நியாயம், நேர்மை உள்ளவர்கள். எனினும், இவர்கள் 8 மணி நேரம் உழைத்தால் 6 மணி நேரத்துக்கான பலனே கிடைக்கும்! கடும் உழைப்பும் போதுமென்ற மனமும் இவர்கள் வாழ்வை வளம் பெறச் செய்யும்.</p>
<p class="content">2-ம் பாதம்: இதன் அதிபதி புதன். இரக்க குணமும், பிறருக்கு உதவும் மனமும் இவர்களின் தனிச்சிறப்பு இறை வழிபாட்டில் ஈடுபாடு உள்ளவர்கள். இனிமையான பேச்சு, கவர்ச்சியான தோற்றம் கொண்டவர்கள். சகல சௌபாக்கியங்களும் இவர்களுக்குக் கிடைக்கும்.</p>
<p class="content">மூன்றாம் பாதம்: இதன் அதிபதி சுக்கிரன். ஆசை, பாசம், கோபதாபம், விரும்பியதை அடைய நினைக்கும் ஆவேசம் - பிடிவாதம் ஆகியவை இவர்களது குணங்கள். சில தருணங்களில் இவர்களின் இந்த இயல்புகளே வெற்றிக்கு அடிகோலும். ஒழுக்கம், நேர்மை, முன்ஜாக்கிரதை மிகுந்தவர்கள். எதிர்மறைச் சிந்தனைகள் மிகும்போது, இவர்களின் இயல்பான தன்னம்பிக்கைக் குறையும்.</p>
<p class="content">4-ம் பாதம்: இதன் அதிபதி செவ்வாய். கோபமும் ஆவேசமும் உள்ளவர்கள். பிறரை அடக்கி ஆள விரும்புபவர்கள். தலைமைப் பண்பு மிகுந்திருக்கும். எப்போதும் தங்களின் தனித்தன்மையை நிலைநாட்டுவதற்காக, பிறரை எளிதில் தங்களுடன் பழக விடமாட்டார்கள். தங்களின் காரியத்தைச் சாதிக்க எதையும் செய்ய தயங்காதவர்கள். செய்த தவறுகளையே மீண்டும் செய்து அதனால் துன்பத்துக்கு ஆளாவர். பெரியோர்களின் நல்லுரைகளும் உபதேசங்களும் இவர்களுக்குப் பிடிக்காது. தங்களிடம் உள்ள குறைகளைத் தெரிந்துகொண்டு, அவற்றைத் தவிர்த்து வாழ்ந்தால், எல்லா செல்வங்களும் இவர்களை வந்தடையும்.</p>
<p class="content"><span style="color: #ff0000"><strong><span style="color: #ff0000"><strong><img align="right" width="300" height="222" alt="" src="http://www.vikatan.com/sakthi/2014/05/zdynmu/images/p102b.jpg"></strong></span>உன்னத பலனளிக்கும் உத்திராடம்... </strong></span></p>
<p class="content">நான்கு கால்களைக் கொண்ட கட்டிலின் இரண்டு கால் தடத்தில் அமைந்திருக்கும் இரண்டு நட்சத்திரங்கள் உத்திராடத்தில் அடங்கும். இதை 'முக்கால் நட்சத்திரம்’ என்கிறது ஜோதிடம். நல்ல காரியங்களும் சுபகாரியங்களும் செய்ய உகந்தது என்பதால், 'மங்கள விண்மீன்’ என்றும் இதைச் சிறப்பிப்பார்கள். இதன் முதல் பாதம் தனுசிலும் மற்ற மூன்றும் மகர ராசியிலும் அமைகின்றன.</p>
<p class="content"><span style="color: #0000ff">பொதுக் குணங்கள்</span>: அறிவுப்பசி, ஆசாரம், தெய்வ பக்தி, தர்ம சிந்தனை, நேர்மை, வாய்மை மிகுந்தவர்கள். மனத்தில் பட்டதை சட்டென்று வெளிப்படுத்துவதால், சில தருணங்களில் பலருக்கும் வேண்டாதவர்கள் ஆகிவிடுவர்.நல்ல தோற்றம், பேச்சுத் திறமை, வெற்றியைத் தேடிச் செல்லும் முயற்சி ஆகியவை இவர்களின் பொதுவான குணங்கள்.</p>
<p class="content">முதல் பாதம்: இதன் அதிபதி குரு. இவர்களிடம் சாஸ்திர அறிவு மிகுந்திருக்கும். நல்லதைப் பிறருக்குச் சொல்வதில் வல்லவர்கள்- நல்ல வழிகாட்டிகள். குரு பக்தி கொண்டவர்கள். பூஜை புனஸ்காரத்தில் ஈடுபாடு கொண்டவர்கள்.</p>
<p class="content">2-ம் பாதம்: இதன் அதிபதி சனி. ஆசை மிகுந்தவர்கள். ஊதாரித்தனமாக பணத்தைச் செலவழிப்பவர்கள். பிறர் கஷ்டங்களை உணராதவர்கள். அதிகாரம் செலுத்துவதில் விருப்பம் மிக்கவர்கள். சாப்பாட்டுப் பிரியர்கள். பழி வாங்கும் இயல்புடையவர்கள். தோல்வியைத் தாங்க முடியாதவர்கள்.</p>
<p class="content">3-ம் பாதம்: இதற்கும் சனிபகவானே அதிபதி. 2-ம் பாதத்துக்கு உரியவர்களின் குணங்கள் அனைத்தும் இவர்களுக்கும் உண்டு. தீவிர பக்தி செய்து, உலகியல் பலன்களையும் ஐஸ்வர்யங்களையும் அடைய விரும்புபவர்கள். பிடிவாதக்காரர்கள். பிறரை மதிக்கத் தெரியாதவர்கள். தங்களது இயல்புகளை மாற்றிக்கொண்டு வாழ்ந்தால் வாழ்க்கை சிறக்கும்.</p>
<p class="content">4-ம் பாதம்: இதன் அதிபதி குரு. கருணையும், தர்ம சிந்தனையும் இவர்களது இயல்பு. துணிச்சல் மிக்கவர்கள். தர்மத்தைக் கடைப்பிடிப்பதில் தீவிரமானவர்கள். தீமையை எதிர்த்துப் போராடுபவர்கள். பிறர் நலம் கருதி வாழ்பவர்கள்.</p>
<p class="content"><span style="color: #ff0000"><strong>திருவருள் தரும் திருவோணம்... </strong></span></p>
<p class="content">ஸ்ரீமகாவிஷ்ணுவின் நட்சத்திரம். கேரளத்தில் வாமன அவதாரத்துக்குக் காரணமான மகாபலியைப் போற்றும் வகையில், ஓணம் பண்டிகையாகக் கொண்டாடப்படுகிறது. இதனை சிரவணம் என வடமொழியில் குறிப்பிடுவர்.</p>
<p class="content"><img align="right" width="300" height="212" alt="" src="http://www.vikatan.com/sakthi/2014/05/zdynmu/images/p102.jpg">திரிபுரத்தை எரிக்க சிவபெருமான் போரிட்டபோது, அவர் அமைத்த தேரிலும் ஆயுதங்களிலும் பல்வேறு தேவர்களும் சிவபெருமானுக்குச் சேவை செய்ததாக சிவபுராணம் கூறுகிறது. அதில் மேருமலை வில்லாக, மகாவிஷ்ணு அஸ்திரமானார். அதன் கூரான முனையில் அக்னியும் மறு முனையில் யமனும் அமர்ந்திருந்தனர். திரிபுரம் எரித்து அசுர சம்ஹாரம் நிகழ்ந்தது என்பது புராண வரலாறு. திருவோணமும் ஓர் அம்பு அல்லது அஸ்திர வடிவில் அமைந்திருப்பது குறிப்பிடத்தக்கது.</p>
<p class="content">முதல் பாதம்: செவ்வாய் இதன் அதிபதி. இதில் பிறந்தவர்கள் சௌகரியத்தை விரும்புவர். தனக்காக எவ்வளவு வேண்டுமானாலும் செலவழிப்பவர்கள், பிறருக்கு செலவழிக்க யோசிப்பார்கள். உடல்நலக் குறைவு அவ்வப்போது ஏற்படும். காரியம் சாதிப்பதில் வல்லவர்கள்.</p>
<p class="content">2-ம் பாதம்: சுக்கிரன் இதனை ஆட்சி செய்பவர். இவர்கள் சுகத்தை விரும்புபவர்கள். திறமைசாலிகள். தலைமை தாங்கும் இயல்பும், தெய்வபக்தி உள்ளவர்கள். பெரியோர்களை மதிப்பவர்கள்.</p>
<p class="content">3-ம் பாதம்: புதன் இதன் அதிபதி. நிறைவான ஞானம், பக்தி உடையவர்கள். யோகி போல வாழ்பவர்கள். தர்மம் செய்வதிலும் கலைகளிலும் ஈடுபாடு கொண்டவர்கள். கோபம், குணம் இரண்டும் இருக்கும்.</p>
<p class="content">4-ம் பாதம்: சந்திரன் இந்தப் பாதத்தை ஆட்சி செய்கிறார். இவர்கள் சௌகரியமும், சௌபாக்கியமும் பெற்று வாழ்பவர்கள். பாசமும் நேசமும் மிக்கவர்கள். குடும்பத்தை நேசிப்பவர்கள். நட்பு மிக்கவர்கள். நியாயவாதிகள். உடனடிக் கோபமும் உடனடி சாந்தமும் இவர்கள் இயல்பு.</p>
<p style="text-align: right"><span style="color: #ff0000"><strong>- தொடரும்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வீட்டிலேயே செய்ய சின்னச் சின்ன வழிபாடுகள்-30</div>
<div class="subtitle1">சீரும் செல்வ யோகமும் சேர்க்கும் ஸ்ரீசக்கர பூஜை</div>
<div class="subtitle2">கே.குமார சிவாச்சாரியார் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ந</strong></span>மக்கு வழிகாட்டும் சக்திதேவிக்கு யந்திர வடிவம் தேவை என்று மகாமேரு யந்திர வடிவை ஏற்படுத்தினார் ஆதிசங்கரர். இதற்கு ஸ்ரீசாயனர், சுரேஸ்வராச்சார்யர், கைவல்யாச்ரமர் போன்ற மகான்கள் தனி வடிவமும் வழிபாட்டு விதிகளும் ஏற்படுத்தினர்.</p>
<p class="content">'ஸ்ரீவித்யை என்னும் தெய்வக்கலை ரகசியத்தை அறிந்திருப்பவர்கள் பாக்கியசாலிகள்’ என்று சொல்கின்றன, ஸ்ரீசக்கரத்தின் மூல ஆதார நூல்கள். குரு மூலமாக உபதேசம் பெற்று, ஸ்ரீசக்கர பூஜையைச் செய்பவர்கள் இந்த உலகில் மகாபாக்யங்களைப் பெற முடியும் என்கிறது ஸ்ரீவித்யா ரகஸ்யம்.</p>
<p class="content"><span style="color: #ff0000"><strong>ஸ்ரீசக்கரத்தின் மகிமை: </strong></span>மேரு மலையின் மீது புஷ்பதந்தர் என்பவரே இந்த சக்கர வழிபாட்டை வரை கலையாக எழுதி வைத்தார் எனவும், விநாயகப் பெருமான் அதற்கு  முழுவதுமாக வடிவம் கொடுத்தார் என்றும், ஆதிசங்கரரின் குருவான கௌடபாதர்தான் அதை கிரஹித்து அவருக்கு உபதேசித்தருளினார் என்றும்  லிங்கபுராணச் செய்யுள் குறிப்பிடுகிறது.</p>
<p class="content">மறைபுகழும் சவுந்தரிய லகரியினை வகுத்தெழுதும்<br>
விறல் கெழுமு வேழமுகன் விரைமலர்த் தாளினைத் தொழுவாம்.</p>
<p class="content">மகாமேருவின் சமப்படுத்தப்பட்ட வடிவமே ஸ்ரீசக்கரம். சக்தி வாய்ந்த இதன் வழிபாட்டுப் பாடலைத் தமிழில் 'அம்பிகையின் அழகு அலை’ என்று முதன்முதலாக எழுதித் தொகுத்தவர் வீரை கவிராஜ பண்டிதர் ஆவார். ஸ்ரீசக்கர வரைமுறை விதியை லக்ஷ்மீதரரும் கைவல்யாச்ரமரும் சிறு மாறுதல்களுடன் வரைந்து காட்டினர்.</p>
<p style="text-align: center"><img alt="" align="middle" width="400" height="548" src="http://www.vikatan.com/sakthi/2014/05/zdynmu/images/p105b.jpg"></p>
<p class="content">சௌபாக்கியவர்த்தினி என்ற விதி நூலின்படி 11 பாடல்களால் இதை எப்படி சக்தி பொருந்தியதாக வரைவது என்று அறியலாம். அதன்படி, பிந்து, முக்கோணம், எண்கோணம், இருபத்து கோணம், பதினான்கு கோணம், எட்டு தளம், பதினாறு தளம், மூன்று வட்டம், மூன்று வரைகோட்டுப் பூபுரம் என்று ஸ்ரீசக்கர அமைப்பு, ஓலைச்சுவடியின் வாயிலாகவும் குறிப்பிடப்பட்டுள்ளது. மிகவும் பெரியதான இந்தப் பிரபஞ்சத்தில் சக்திதேவி ஸ்ரீசக்கரத்தைத் தன் சொந்த வீடாகக் கொண்டு ஆட்சிபுரிந்து வருகிறார். லலிதா சகஸ்ரநாமத்தின் 996-வது நாமாவளியான,'ஸ்ரீசக்ரராஜ நிலயாயை’என்ற நாமாவளியினால் அறியலாம். .</p>
<p class="content">அந்நிய தேசத்தவர் வியந்த ஸ்ரீசக்கரம்: - சில ஆண்டுகளுக்கு முன்னர் மாஸ்கோவில் உள்ள கணிதவியல் விஞ்ஞானி அலெக்ஸி குலச்சேவ் என்பவர்  ஸ்ரீசக்கரத்தை வைத்து சிறு ஆய்வு நடத்தினார். மிகச்சரியாக வரைந்த ஒரு சக்கரத்தையும், சரியாக வரையாத ஒன்றையும் வெவ்வேறு நண்பர்கள் வீட்டில் வைத்துச் சில நாட்கள் பொறுத்துப் பார்த்தபோது நல்ல ஸ்ரீசக்கரம் இருந்த வீட்டில் நலனும், அடுத்ததில் நோய் குணமாகாமையும் உள்ள சூழ்நிலையைக் கண்டார். இதுபற்றி ஆய்வுக் கட்டுரை எழுதிய குலச்சேவைப்  பாராட்டிய அவர் நண்பர் உண்மையாகவே ஸ்ரீசக்கரத்தில் சக்தி உள்ளது என்று பத்திரிகைச் செய்தி வெளியிட அனைவரும் இதன் வரைகலையைக் கண்டு அதிசயித்தனர்.</p>
<p class="content"><img alt="" align="left" width="150" height="346" src="http://www.vikatan.com/sakthi/2014/05/zdynmu/images/p105a.jpg">முற்காலத்திலிருந்தே ஸ்ரீசக்கர பிரதிஷ்டை செய்யப்பட்டுள்ள  கோயில்களில் மக்கள் ஈர்ப்புத் தன்மை ஏற்பட்டு புகழ்பெற்றிருப்பதைக் காண முடிகிறது. பூர்வ புண்ணியச் சேர்க்கை இருந்தால்தான் கலியுகத்தில் சக்தியை வழிபட்டு மேன்மைக்கு வரமுடியும் என்று ஆதிசங்கரர் தன் சௌந்தர்ய லஹரியில் குறிப்பிட்டுள்ளார்.</p>
<p class="content"><span style="color: #ff0000"><strong>ஸ்ரீசக்கர வழிபாட்டு முறை: </strong></span>ஸ்ரீசக்கரத்தை முறையாக தாமிரத் தகட்டில் வரைந்து கோணங்கள் தவறாமல் கோடுகளால் பூர்த்தி செய்து அமைத்து விதிமுறைப்படி வழிபடுவது அவசியம். எல்லோருடைய வீடுகளிலும் இந்தச் ஸ்ரீசக்கரம் இருப்பதைக் காணலாம். ஆனால், எல்லோருமே செல்வச் செழிப்புடன் நலமோடு இருக்கிறார்களா?  இல்லையே! காரணம் ஸ்ரீசக்கர வழிபாட்டுக்கான விதிமுறைகளைச் சரியாகக் கடைப் பிடிக்காததுதான்.</p>
<p class="content">ஸ்ரீ சக்கரம் பூஜிக்கப்படும் வீடு சுத்தமாக நல்ல காற்றோட்டம் உடையதாக இருக்க வேண்டும். பூஜை அறையின் மேற்பகுதிகளில் மகாலட்சுமிக்கு உரிய மலர்கள், விருட்சங்களை வரைந்து அழகுபடுத்தி வைக்க வேண்டும். பசு, சிம்மம், சங்கு, சக்கரம், தாமரை, குதிரை, யானை, ஸ்வஸ்திகம் போன்ற குறிகளை அமைக்கலாம். பூஜை அறைக்குள் முன்னோர்கள் படத்தை மாட்டி வைக்காமல் வேறு சம்பிரதாயத்தைக் கடைப்பிடிக்கும் குருதேவர் படங்கள், பீடாதிபதிகள் தரும் பஸ்மம், குங்குமப் பிரசாதம் போன்றவற்றை ஸ்ரீசக்கரம் அருகில் வைக்கக் கூடாது.</p>
<p class="content">வெள்ளிக்கிழமை, அமாவாசை, பௌர்ணமி, அஷ்டமி, பூர நட்சத்திர நாள், பூஜை செய்பவருடைய ஜென்ம நட்சத்திர நாளில் ஸ்ரீ சக்கரத்துக்காக உபதேசிக்கப்பட்ட மந்திரத்தைத் தவறாமல் பூஜையுடன் ஜெபிக்க வேண்டும்.</p>
<p class="content">வீட்டில் சிராத்தம் செய்வதாக இருந்தால், அன்று முன்னோர் வழிபாடு செய்த பிறகே ஸ்ரீசக்கர வழிபாடு செய்தல் வேண்டும்.</p>
<p class="content">பூஜை அறையைச் சுத்தமாக வைத்துக் கொண்டு சுபயோக சுப தினத்தில் ஸ்ரீசக்கர வழிபாடு தொடங்கி யந்திரஸ்தாபனம் (பிரதிஷ்டை) செய்து கணபதி, நவகிரகங்கள், ராசி, நட்சத்திரத் தெய்வங்களின் துதிகளோடு மலர், குங்கும அர்ச்சனையும் செய்து வழிபட்டால் நலம் பெருகும்.</p>
<p class="content">ஸ்ரீ சக்கர பூஜையின்போது, முதலில் குரு  வந்தனம் செய்து விநாயகரை வழிபட வேண்டும். ஆத்மதத்வம் சோதயாமி, வித்யா தத்வம் சோதயாமி, சிவதத்வம் சோதயாமி, சர்வ தத்வம் சோதயாமி என்று நான்கு முறை தீர்த்தம் உட்கொள்ள வேண்டும். அன்றைய திதி-வாரம்-நட்சத்திரம் சொல்லிக்கொண்டு, மம குடும்ப சௌபாக்ய தனவிருத்தியர்த்தம் ஸ்ரீலலிதா மகாதிரிபுர சுந்தரி அனுக்ரஹ ப்ரசாத சித்யர்த்தம் ஸ்ரீசக்ர பூஜாம் கரிஷ்யே என்று மலர் எடுத்து ஸ்ரீசக்கரத்தில் சமர்ப்பிக்க வேண்டும்.</p>
<p class="content">அடுத்ததாக,</p>
<p class="content">தீபதேவி மகாதேவி சுபம் பவதுமே ஸதா<br>
யாவத் பூஜா ஸமாப்தி:ஸ்யாத் தாவத் ப்ரஜ்வல ஸுஸ்திரா:  </p>
<p class="content">என்று அருகில் உள்ள குத்துவிளக்கின் அடிப்பாகத்தில் மலர் சமர்ப்பிக்க வேண்டும். சுத்தமான தாம்பாளத்தில் ஸ்ரீ சக்கரத்தை வைத்து மஞ்சள் பொடி, அரிசி மாவுப்பொடி அபிஷேகப்பொடி, எலுமிச்சம்பழம், பால், தயிர், இளநீர், சந்தனம், பன்னீரால் அபிஷேகம் செய்து பட்டுத்துணியால் சுத்தம் செய்து, சந்தனம் குங்குமம் இட்டு, மலர்ச்சரம் சாற்றி தயாராக வைக்கவும். கைகளைக் கூப்பியபடி தியானம் செய்யவேண்டும்.</p>
<p class="content">அருணாம் கருணா தரங்கிதாக்ஷீம் த்ருத<br>
பாசாங்குசபுஷ்பபாணசாபாம்<br>
அணிமாதிபி ராவ்ருதாம் மயூகை: அஹமித்யேவ விபாவயே பவானீம்<br>
மகாபத்ம வனாந்தஸ்தே தாரணா நந்த விக்ரணே<br>
சர்வபூத ஹிதே மாத: ஏகி யேகி பரமேஸ்வரி<br>
ஸ்ரீலலிதா மகா த்ரிபுர சுந்தரீம் சௌபாக்ய லக்ஷ்மி ஸ்வரூபிணீம் யந்திர ஸ்தானே<br>
ஆவாகயாமி ஸ்வாகதம் தர்ஸயாமி.<br>
சமஸ்த சக்ர சக்ரேசி யுதே தேவி நவாத்மிகே</p>
<p class="content">ஆராத்திக மிதம் துப்யம் க்ருஹாண மம சித்தயே - என்று சொல்லி வணங்கிய பிறகு, கைகளில் மலர் எடுத்துக்கொண்டு, குங்குமமும் சேர்த்து அர்ச்சனை செய்க. (ஸ்ரீ சக்கரத்தை முதலில் பிரதிஷ்டை செய்து வழிபட ஒன்பது ஆவரண பூஜை என்ற விதியில் அதிகமான மந்திரங்கள் இருப்பதால் அவற்றைத் தொகுத்து இலகுவான பூஜையாக இங்கே தந்துள்ளோம்)</p>
<p class="content"><img alt="" align="right" width="220" height="220" src="http://www.vikatan.com/sakthi/2014/05/zdynmu/images/p105.jpg">ஓம் ஹ்ருதய தேவ்யை நம;<br>
ஓம் சிரோ தேவ்யை நம:<br>
ஓம் சிகா தேவ்யை நம:<br>
ஓம் கவச தேவ்யை நம:<br>
ஓம் நேத்ர தேவ்யை நம:<br>
ஓம் அஸ்திர தேவ்யை நம:<br>
ஓம் காமேஸ்வர்யை நம:<br>
ஓம் பகமாலியை நம:<br>
ஓம் நித்யக்லின்னாயை நம:<br>
ஓம் பேருண்டாயை நம:<br>
ஓம் வன்னிவாசின்யை நம:<br>
ஓம் மகா வஜ்ரேஸ்வர்யை நம:<br>
ஓம் சிவதூத்யை நம:<br>
ஓம் த்வரிதாயை நம:<br>
ஓம் குலசுந்தர்யை நம:<br>
ஓம் நித்யாயை நம:<br>
ஓம் நீல பாதகாயை நம:<br>
ஓம் விஜயாயை நம:<br>
ஓம் சர்வ மங்களாயை நம:<br>
ஓம் ஜ்வாலாமாலின்யை நம:<br>
ஓம் சித்ராயை நம:<br>
ஓம் லலிதா மகாநித்யாயை நம:<br>
ஓம் ஸ்ரீம் ஹ்ரீம் ஐம் சௌம் லலிதா<br>
மகாதிரிபுர சுந்தரீ ஸ்ரீ சக்ர மாதாயை நம:<br>
நானாவித பத்ரபுஷ்பாணி சமர்ப்பயாமி</p>
<p class="content">என்று கூறி தேவியை துதித்து,  தூபதீபம் காட்டியபின் பழம் வைத்து நிவேதித்து, வாசனை மலர்களில் சந்தனம் தெளித்து கையில் எடுத்துக்கொண்டு சௌந்தர்ய லஹரியை முழுவதும் பாடிய பலனைத் தரும் ஒரு துதியைக் கூறவும்.</p>
<p class="content">ஸ்ரீசக்ரத்திற்கு உரிய விசேட நவாவர்ண பூஜையை சாரதா நவராத்திரி, வசந்த நவராத்திரி, தை, ஆடி, பௌர்ணமிகளில் கூட்டாகச் செய்யலாம்.</p>
<p class="content">ப்ரதீப ஜ்வாலாபிர் திவஸகர நீராஜன விதி:<br>
ஸீதா ஸீதேச் சந்த்ரோபல ஜலல வைராக்ய ரசனா<br>
ஸ்வகீயை ரம்போபி: ஸலிலநிதி ஸெளஹித்ய கரணம்<br>
த்வதீயாபிர் வாக்பிஸ் தவஜனனி வாசாம் ஸ்துதிரியம்</p>
<p class="content">(இத்துதியில் ஐஸ்வர்யங்களைக் கொடுக்கும் ஸெளபாக்யவர்த்தனீ இரகசியம்  அடங்கி உள்ளதாக ஸ்ரீ சங்கரரே சொல்லி இருக்கிறார். இதை தினமும் மூன்று முறை ஸ்ரீசக்கரத்தை வணங்கிக் கூறலாம்).</p>
<p class="content">அன்னையே போற்றி! ஞாலத்து அல்லலை ஒழிப்பாய் போற்றி!<br>
துன்னியே எம்பால் அன்பு சுலவ அவ்வுணர்த் தேய்த்து<br>
நன்னிலப் பொறை தீர்க்கின்ற நாயகி போற்றி! நல்லோர்க்கு<br>
உன்னரும் இன்பம் ஈயும் ஒளி மலர்க் கண்ணாய் போற்றி!</p>
<p class="content">மலர்களை தீபத்தில் சமர்ப்பித்து தனியாக புஷ்பாஞ்சலியை ஸ்ரீசக்கரத்துக்குச் செய்தல் வேண்டும்.</p>
<p class="content">சக்கர மகிமையைப் பாடுவோம்:</p>
<p class="content">சிவசக்கரம் ஒரு நான்கும் வடதிசையை நோக்க<br>
தேவியுடன் ஐந்து வட்டம் தென்புறமே பார்க்க<br>
பவமான உடலுலகமாக பரிகார பிண்டாண்ட யோனியதுவாக<br>
சிவயுவதி அஷ்ட வசு எண் தளங்களாக<br>
சேர்ந்தகலை ஈரெட்டு மேல் தளங்களாக<br>
நவமான மூவட்டம் முக்கோடு நால்வாய்<br>
நாற்பத்து நான்காகி ஸ்ரீசக்ர மானாய்</p>
<p class="content">வாசனை மலர்களை இட்டு ஆரத்தி காட்டியபின் ஆத்ம பிரதட்சிணம் செய்து நமஸ்கரித்து ஸ்ரீசக்கரத்தில் உள்ள குங்குமத்தை வகிட்டிலும், நெற்றியிலும், திருமாங்கல்யத்திலும் பெண்கள் இட்டுக் கொண்டு மஞ்சள் குங்குமம் தட்டில் கரைத்து ஆரத்தி எடுத்து வாசலில் ஓரமாகக் கொட்ட வேண்டும். ஸ்ரீசக்கரத்தை வழிபடுபவருக்கு தீமைகள் அகன்று சுகயோகங்களே சேர்ந்திடும்.</p>
<p style="text-align: right"><span style="color: #ff0000"><strong>- வழிபடுவோம்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ராசிகளும் பெண்களும்...</div>
<div class="subtitle1">ப.கிருஷ்ணசாமி</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>'ம</strong></span>ங்கையராகப் பிறப்பதற்கே நல்ல மாதவம் செய்திடல் வேண்டுமம்மா’ எனப் பாடினார் கவிமணி தேசிகவிநாயகம் பிள்ளை. அப்படி, பெண்ணாகப் பிறந்த பாக்கியசாலிகளின் பண்பு நலன்களை, அவர்கள் பிறந்த ராசியின் அடிப்படையில் விளக்குகின்றன ஜோதிட நூல்கள்.</p>
<p class="content"><span style="color: #ff0000"><strong>மேஷம்</strong></span>: அழகும், களையும் பொருந்தியவர்கள். மூத்தோரை வரை மதித்து நடப்பவர்கள். கணவனை உயிருக்குயிராக நேசிப்பவர்கள். குடும்பத்தினரிடம் நம்பிக்கையும், குடும்ப நலனில் அக்கறையும் கொண்டவர்கள்.</p>
<p class="content"><span style="color: #ff0000"><strong>ரிஷபம்</strong>: </span>அழகானவர்கள். சகல வசதிகளை ஒரு சேரப் பெற்றவர்கள். நிறைந்த அறிவும்; ஓவியம், நாடகம் போன்ற கலைகளில் ஈடுபாடும் கொண்டவர்கள். கருணை மனம் கொண்டவர்கள்.</p>
<p class="content"><span style="color: #ff0000"><strong><img align="right" width="220" height="237" alt="" src="http://www.vikatan.com/sakthi/2014/05/zdynmu/images/p109.jpg">மிதுனம்: </strong></span>கற்புநெறி சிறக்க வாழ்பவர்கள். சகல கலைகளிலும் தேர்ச்சி பெற்ற இவர்கள், குடும்பத்தை மதிப்பவர்கள். மற்றவரைக் கவரும் தோற்றம் கொண்டவர்கள்.</p>
<p class="content"><span style="color: #ff0000">கடகம்:</span> சாஸ்திர நெறிகளை மதித்து நடப்பவர்கள். ஆன்மிகப் பணிகளில் ஈடுபாடு உள்ளவர்கள். கணவரின் மனத்தைப் புரிந்து நடப்பவர்கள் பகைவரை வெல்லும் சாதுர்யம் பெற்றவர்கள்.</p>
<p class="content"><span style="color: #ff0000">சிம்மம்: </span>இல்லறத்தை நல்லறமாக நடத்துவார்கள். அறநெறிகளைக் கடைப்பிடிக்கும் இவர்கள், பலருக்கும் வழிகாட்டியாகத் திகழ்வார்கள்.</p>
<p class="content"><span style="color: #ff0000">கன்னி:</span> ஒழுக்கத்தையும், சுத்தத்தையும் எதிலும் கடைப்பிடிப்ப வர்கள். மற்றவர் களிடமும் அதை எதிர்பார்ப்பார்கள். கற்புநெறி காப்பவர்கள்; பண்பானவர்கள்; ஆசாரம் கொண்டவர்கள்;</p>
<p class="content"><span style="color: #ff0000">துலாம்: </span>சாஸ்திர சம்பிரதாயங்களை மதிப்பவர்கள். ஆன்மிக நெறிகளைக் கடைப்பிடிப்பவர்கள். காம குரோதம் அற்றவர்கள். குழந்தைகளிடம் அதீத அன்பு கொண்டவர்கள்.</p>
<p class="content"><span style="color: #ff0000">விருச்சிகம்:</span> கண்டிப்பு நிறைந்த இவர்கள் கனவிலும் மற்றவர்களுக்குக் கெடுதல் செய்ய நினைக்கமாட்டார்கள். ஒருசிலர் ஆன்மிகத்தில் உயர்நிலை அடையவும் கூடும்.</p>
<p class="content"><span style="color: #ff0000">தனுசு:</span> சாந்தமானவர்கள். பாச மனம் கொண்ட இவர்கள் அனைவரையும் நேசிப் பார்கள். இரக்கம் நிரம்பிய இவர்கள் தான தர்மங்கள் செய்வதில் ஈடுபாடு உள்ளவர்கள்.</p>
<p class="content"><span style="color: #ff0000"><strong>மகரம்: </strong></span>ஆசாபாசங்களை அடக்கும் திறன் கொண்ட இவர்கள் சற்றே அகங்காரம் கொண்டவராகவும் இருப்பார்கள். உத்தம குணம் உள்ள இவர்கள் நல்ல அந்தஸ்தும், சமூகத்தில் மதிப்பும், சிறப்பும் பெற்றவர்களாக இருப்பார்கள்.</p>
<p class="content"><span style="color: #ff0000"><strong>கும்பம்: </strong></span>அன்பானவர்கள், அழகானவர்கள். பிறரிடம் கனிவு கொண்டு உதவுபவர்கள். செல்வச் செழிப்பில் திளைப்பவர்கள்.</p>
<p class="content"><span style="color: #ff0000"><strong>மீனம்: </strong></span>கற்பும், கண்ணியமும் கொண்ட இவர்கள் அறநெறியைப் போற்றி நடப்பவர்கள். தான தர்மங்களைத் தயங்காமல் செய்வர்.</p>
<p class="content">பன்னிரண்டு ராசிகளில் பிறந்த பெண் களின் பொதுவான பண்புகள் பற்றிய சிறு குறிப்பே இது. முழுமையான பலன்கள் அல்ல. சில ராசிகளில் பிறந்த பெண்கள் கற்புநெறி போற்றுபவர்கள் என்று குறிப்பிடப்பட்டு இருப்பதால், மற்ற ராசிகளில் பிறந்த பெண்கள் அவ்வாறு இல்லை என்று எடுத்துக் கொள்ளலாகாது. பாரதி கண்ட புதுமைப் பெண்களாக அவர்களைக் குறிப்பிடலாம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வீடும் காரும் தேடி வரும்! </div>
<div class="subtitle1">'மாளவ்ய யோக ரகசியம்!’ </div>
<div class="subtitle2">ஜோதிடமணி வசந்தா சுரேஷ்குமார் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>நாம்</strong></span> எல்லோரும் வளமாக வாழ வேண்டும் என்றுதான் விரும்புவோம். ஆனால் நம்முடைய பூர்வ புண்ணியத்தை ஒட்டி அமையும் சுய ஜாதகத்தின் அடிப்படையிலேயே நம்முடைய வாழ்க்கை அமையும் என்பது ஜோதிட விதி.</p>
<p class="content">அத்தியாவசியத் தேவைகளான உணவு, உடை, வீடு இவற்றுடன் வாகனத்தையும் சேர்த்துக் கொள்ளவேண்டிய காலகட்டத்தில் நாம் இருக்கிறோம். பரபரப்பான இன்றைய காலத்தில் நம் அன்றாடப் பணிகள் தடையின்றி நடைபெற வாகனத்தேவையும் அவசியமாகின்றது. இப்படிப்பட்ட அவசியத் தேவைகள் நமக்கு கிடைக்க வேண்டுமெனில், ஜாதகத்தில் நவநாயகர்களில் அதிர்ஷ்ட எண்ணான 6-ன் அதிபதியான சுக்கிரன் வலுப் பெற்றிருப்பது மிகவும் அவசியம்.</p>
<p class="content">ஒருவர் ஜாதகத்தில் லக்கினாதிபதி பலமாய் அமைந்திருப்பின் ஆயுள் பலம் கூடுவதுடன் உணவும் உடையும் சிரமமின்றி கிடைக்கும். இது போன்றே மிக அழகான நவீன வசதிகள் கொண்ட வீடும், வாகன யோகமும், புகழும், செல்வமும், இசை, நாட்டியம், கவிதை, கற்பனைத்திறன், சினிமாத்துறை போன்றவற்றில் சிறந்து விளங்கவும் சுக்கிரபலம் தேவை.</p>
<p class="content"><span style="color: #ff0000"><strong>ஏன் சுக்கிரனின் பலம் அவசியம் தேவை? </strong></span></p>
<p class="content">பிருகு மகரிஷியின் குமாரரான இவர் தன் ஐம்புலன்களை ஒடுக்கி கடுந்தவம் புரிந்து சர்வேஸ்வரர் அனுக்கிரகத்தால் அற்புதமான மந்திர உபதேசங்களைப் பெற்றவர். மிருதசஞ்சீவினி மந்திரத்தினால் இறந்தவர்களையும் உயிர்ப்பிக்கும் அற்புத ஆற்றல் கொண்டவர், இதனால் பார்கவன், வெள்ளி, வேதாங்க பாரகன், கவி, பிரபு என பல பெயர்களைத் தாங்கி நிற்பவர்.</p>
<p class="content">பனித்துளி, முல்லை, வெண் தாமரை போன்ற வெண்மை நிறம் உடைய இவர், அசுரர்களின் குரு. சகல கலைகளுக்கும் காரகர் இவரே. நம் உடலில் கண்களைப் பிரதிபலிப்பவர். ஜனன உறுப்புக்களை ஆட்சி செய்பவர். ஆண், பெண் உறவைப் பேணிக் காப்பவர். உடலின் வீரியம் இவர். பெருந்தன்மை, ஒற்றுமை, மதிப்பு, மாபெரும் அதிர்ஷ்டம், கலைகளின் பொக்கிஷம் என அனைத்திற்கும் சொந்தக்காரர் இவரே. எப்போதும் நீர் நிலைகளில் சஞ்சரிப்பவர். பெண்ணின் இளம் வயதில் இவரின் தசை நடைபெறும் எனில், அவள் தேவலோக மங்கையாய் ஒளி வீசுவாள். ஓர் ஆணின் வாலிபப் பருவத்தில் இவரின் யோக தசை ஏற்பட்டால், மன்மதன் எனப் போற்றப்படுவார்.</p>
<p style="text-align: center"><img align="middle" width="555" height="377" alt="" src="http://www.vikatan.com/sakthi/2014/05/zdynmu/images/p110.jpg"></p>
<p class="content">சுக்கிரதசைதான் மிக நீண்ட தசையாகும். இவருடைய தசாகாலம்  20 ஆண்டுகளாகும். நவரத்தினங்களில் வைரம் இவருடையது. வெள்ளி உலோகத்துக்கு அதிபதி ஆவார். பரணி, பூரம், பூராடம் நட்சத்திரங்களின் அதிபதி. லட்சுமி, வருணன் போன்றவர்கள் அதிதேவதைகள் ஆவர். தன்னை பூஜிப்பவர் களுக்கு நன்மைகளைச் செய்வதில் வல்லவர்.</p>
<p class="content">ஆய கலைகள் 64-க்கும் காரகத்துவம் வகிக்கும் சுக்கிரன் ஆட்சி அல்லது உச்சம் பெற்று இலக்கினத்துக்கோ அல்லது சந்திரனுக்கோ 1, 4, 7, 10 ஆகிய கேந்திர ஸ்தானங்களில் நிற்பது நல்ல அமைப்பாகும்.</p>
<p class="content">கும்ப லக்கினத்தில் பிறந்து லக்கினத்துக்கு 4-ம் வீடான ரிஷபத்தில் சுக்கிரன் ஆட்சியாய் அமையப் பெற்ற ஜாதகர் அழகான வீட்டில் வாசம் செய்வார்.</p>
<p class="content">இன்னொரு ஜாதகர் மிதுன லக்கினம் எனக் கொள்வோம். பத்தாம் வீடான மீனத்தில் சுக்கிரன் உச்சம் என அமையும் ஜாதகர் கலை உலகில் கொடி கட்டிப் பறப்பார்.</p>
<p class="content">இப்படிப்பட்ட புகழும் பெருமையும் தேடிவர சுக்கிரன் ஆட்சி அல்லது உச்சம் பெற்று கேந்திரம், திரிகோணத்தில் பலமாய் இருக்கவேண்டும். இது மாளவ்ய யோகம் எனப்படும்.</p>
<p class="content">நல்ல தோற்றத்துடன், செல்வந்தராக, உறவுகள் போற்றும்படியாய், வாழ்வில் எல்லாவிதமான சுக சௌகர்யங்களுடனும், லட்சுமி கடாட்சத்துடன் நிறைவான வாழ்வை இந்த யோகம் அள்ளித்தரும்.  </p>
<p class="content">இப்படிப்பட்ட மாபெரும் யோகங்களை அள்ளித் தரும் மாளவ்ய யோகம் தங்களின் ஜாதகத்தில் அமையவில்லையே என்றாலும் சுக்கிரன் பகை, நீசம் என்று தங்களின் ஜாதகத்தில் பாதகமாய் அமைந்து இருப்பினும் அச்சம் கொள்ள  வேண்டாம்.</p>
<p class="content">பரிகாரங்கள் மூலம் சுக்கிரனின் அருட்பார்வை பட்டுவிட்டால், பட்டமரமும் துளிர்க்கும். திடீர் அதிர்ஷ்டம் தேடி வரும். உள்ளம் மகிழும்படியான சம்பவங்கள் நிகழும்.</p>
<p class="content">சுக்கிரனின் பார்வை பட்டால் பாலைவனம் சோலைவனம் ஆகும். இல்லறம் இனிக்கும். எளிய பரிகாரங்களால் சுக்கிரனின் கருணையைப் பெற, இவரை பூஜிக்கலாம். ஆண், பெண் இருபாலரும் இவரை வணங்குதல் நன்று.</p>
<p class="content">சுக்கிரனுக்கு சிவ வழிபாடும், சிவனடியார் களைப் போற்றுவதும் மிகவும் பிடிக்கும்.</p>
<p class="content">வெள்ளிக்கிழமை திருவிளக்கு பூஜை செய்வது மிகவும் விசேஷம். பூஜையின்போது மஹாலட்சுமி அஷ்டகம், அஷ்டோத்ரம், ஸ்ரீலட்சுமி துதி, கனகதாரா ஸ்தோத்ரம் போன்றவற்றைக் கூறிய பின்பு தீப ஒளியில் அம்பாளை நமஸ்கரிக்க,  நற்பலன்கள் கூடும். வெண் பொங்கல், மொச்சை சுண்டல் நைவேத்தியம் செய்து, தாமரை மலர்களால் அர்ச்சிப்பது சிறப்பு.</p>
<p class="content">ஒருவரின் ஜாதகத்தில் சுக்கிரன் எப்படி இருந்தாலும், சுக்கிரனுக்கு மிகவும் ப்ரீதியான பூஜைகளான சுவாசினி பூஜை, குமாரி பூஜை, பௌர்ணமி பூஜை, பஞ்சமி பூஜை, பூச நட்சத்திரத்தன்று செய்யப்படும் புஷ்ய பூஜை போன்ற பூஜைகளில் தங்களால் இயன்ற பூஜையைச் செய்து சுக்கிர பகவானின் அருளால் சகல செல்வங்களையும் பெற்று வளமுடன் வாழலாம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ராசிபலன் </div>
<div class="subtitle1">மே 13 முதல் 26 வரை</div>
<div class="subtitle2">நவக்கிரக ரத்னஜோதி சந்திரசேகரபாரதி</div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img align="middle" width="650" height="895" alt="" src="http://www.vikatan.com/sakthi/2014/05/zdynmu/images/P112.jpg"></p>
<hr>
<p style="text-align: center"><img align="middle" width="650" height="888" alt="" src="http://www.vikatan.com/sakthi/2014/05/zdynmu/images/P113.jpg"></p>
<hr>
<p style="text-align: center"><img align="middle" width="650" height="909" alt="" src="http://www.vikatan.com/sakthi/2014/05/zdynmu/images/P114.jpg"></p>
<hr>
<p style="text-align: center"><img align="middle" width="650" height="1034" alt="" src="http://www.vikatan.com/sakthi/2014/05/zdynmu/images/P115.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">குரு பார்வை</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ந</strong></span>வகிரகங்களில் பூரண சுப பலம் பெற்றவர் குருபகவான். தேவர்களுக்கு குருவான இவரை பிரகஸ்பதி என்றும், வியாழ பகவான் என்றும் அழைப்பர். ஜாதகத்தில் குருபகவான் சுப பலம் பெற்று, நல்ல இடத்தில் இருக்கப்பெற்ற ஜாதகர் மற்றவர்கள் போற்றும்படியாக வாழ்வர்.</p>
<p class="content">குருபகவான் தான் இருக்கும் இடத்தை விடவும், தான் பார்க்கும் இடத்துக்கே அதிகம் நன்மை புரிவார். குருபகவான் தான் இருக்கும் இடத்தில் இருந்து 5, 7, 9 ஆகிய இடங்களைப் பார்வையிடுவார்.</p>
<p class="content">ஒருவரின் சுய ஜாதகத்திலும் சரி, கோசாரப்படியும் சரி, குரு தன் பார்வையால் வழங்கக்கூடிய பலன்கள்:</p>
<p class="content"><img align="right" width="200" height="458" alt="" src="http://www.vikatan.com/sakthi/2014/05/zdynmu/images/p116.jpg">1-ம் இடத்தை, அதாவது ஜன்ம ராசியைப் பார்த்தால், பேரும் புகழும் உண்டாகும். அந்தஸ்து, மதிப்பு உயரும்.</p>
<p class="content">2-ம் இடத்தை, குடும்ப ஸ்தானத்தைப் பார்த்தால், பிரிந்த குடும்பம் ஒன்று சேரும்.</p>
<p class="content">3-ம் இடத்தை, தைரிய ஸ்தானத்தைப் பார்த்தால், எதிரிகளின் தொல்லை விலகும்.</p>
<p class="content">4-ம் இடத்தை, சுக ஸ்தானத்தைப் பார்க்கும்போது வீடு- மனை வாங்கும் யோகமும், வாகன பிராப்தியும் ஏற்படும்.</p>
<p class="content">5-ம் இடத்தை, பூர்வபுண்ணிய ஸ்தானத்தைப் பார்க்கும்போது, குழந்தை பாக்கியம் இல்லாமல் இருப்பவர்களுக்குக் குருவருளால் குழந்தை பாக்கியம் கிட்டும். பூர்வீகச் சொத்து வகையில் இருந்துவந்த சிக்கல்கள் நீங்கி, அந்தச் சொத்து கைக்கு வரும்.</p>
<p class="content">6-ம் இடத்தில், ருண ரோக ஸ்தானத்தில் குருவின் பார்வை படும்போது, நீண்டகாலமாக உடல்நலம் இல்லாமல் இருந்தவர்கள் பூரண நலம் பெறுவர்.</p>
<p class="content">7-ம் இடத்தை, களத்திர ஸ்தானத்தை குரு பார்க்க, பெற்றோர் ஆசிகளுடன் நல்ல மணவாழ்க்கை அமையும்.</p>
<p class="content">8-ம் இடத்தை, ஆயுள் ஸ்தானத்தைப் பார்க்கும்போது, மரண பயம் நீங்கும்; விபத்துகள் ஏற்பட்டாலும் தப்பித்துக் கொள்ளலாம்.</p>
<p class="content">9-ம் இடத்தை, பாக்கிய ஸ்தானத்தைப் பார்க்கும்போது, வெளிநாடு சென்று உத்தியோகம் பார்க்கும் வாய்ப்பு உண்டாகும்.</p>
<p class="content">10-ம் இடத்தை, ஜீவன ஸ்தானத்தைப் பார்க்கும்போது, பதவியில் உயர்வும் நல்ல மாற்றமும் ஏற்படும். பெற்றோரின் உடல்நிலை சீராகும்.</p>
<p class="content">11-ம் இடத்தை, லாப ஸ்தானத்தைப் பார்க்கும்போது, எதிர்பாராத பொருள்வரவு போன்ற சுப பலன்கள் ஏற்படும்.</p>
<p class="content">12-ம் இடத்தில், சயன மோட்ச ஸ்தானத்தில் குருவின் பார்வை பதியும்போது, ஆன்மிகத்தில் நாட்டம் ஏற்படும்; தெய்வ தரிசனமும் மகான்களின் அருளாசிகளும் பெறக்கூடிய வாய்ப்பு கிடைக்கும்.</p>
<p style="text-align: right"><span style="color: #ff0000"><strong>- ஜோதிடமாமணி கிருஷ்ணதுளசி</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆலயம் தேடுவோம்... </div>
<div class="subtitle1">'கலைகள் அருளும் ஆலயம் களை பெற வேண்டாமா?’ </div>
<div class="subtitle2">இ.லோகேஸ்வரி</div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><u><span style="color: #ff0000"><strong>அருள்மிகு வாடாகலைநாயகி சமேத திருவெண்காடர் திருக்கோயில், பாப்பான்குளம் </strong></span></u></p>
<p class="content"><span style="color: #0000ff"><strong>ப</strong></span>டைப்புக் கடவுளான பிரம்மாவின் மானச புத்திரர்களான சனகாதி முனிவர்கள், ஞானம் பெறுவதற்காக குருவை நாடிச் சென்றார்கள். பிரம்மா படைப்புத் தொழிலில் ஈடுபட்டிருப்பதாலும், திருமால் இல்லறத்தில் ஈடுபட்டிருப்பதாலும், அவர்களை விலக்கி வேறு குருவை தேடிச் சென்றார்கள். இதனை உணர்ந்த சிவபெருமான் தானும் சக்தியுடன் இருப்பதைக் கண்டால், பிரம்ம குமாரர்கள் ஏமாற்றம் அடைந்துவிடுவார்களே என்று கருதி, 16 வயதுச் சிறுவனாக, வடவிருட்சத்தின் கீழ் அமர்ந்து வரவேற்றார்.</p>
<p class="content">பிரம்ம குமாரர்களின் ஞானத்தேடல் குறித்த கேள்விகளுக்கு தட்சிணா மூர்த்தியாக இருந்து, பேசாமல் பேசி பதில் அளித்தார் சிவபெருமான். எனினும், ஞானத் தேடல் பற்றிய கேள்விகள் அவர்களுக்குள் அதிகரித்த வண்ணமே இருந்தன. பின்னர், சின்முத்திரையை அவர்களுக்குக் காண்பித்து அருளினார் தட்சிணாமூர்த்தி. பிரம்ம குமாரர்களுக்கு அமைதியும் ஆனந்தமும் உண்டாயிற்று. அவர்கள் ஞானம் பெற்றனர்.</p>
<p class="content">தட்சிணாமூர்த்தியின் திருவுருவத்தில் குண்டலினி சக்தியைக் குறிக்கும் நாகம் பெரும்பாலும் வரையப்பெற்றிருக்கும். ஆனால், இப்போது நாம் தரிசிக்கப் போகும் ஆலயத்தில் தட்சிணாமூர்த்தியின் காலடியில் நாகம் தனியாகச் செதுக்கப்பட்டுள்ளது. இப்படி, நாகம் தட்சிணாமூர்த்தியின் காலடியில் சிற்பமாக இருப்பது அரிதான ஒன்று!</p>
<p style="text-align: center"><img alt="" align="middle" width="555" height="419" src="http://www.vikatan.com/sakthi/2014/05/zdynmu/images/p36.jpg"></p>
<p class="content">இங்குள்ள சிவலிங்கம் சந்திரகாந்தக் கல்லால் ஆனது. இங்குள்ள அம்பிகையின் திருவுருவம் 32 லட்சணங்களும் கொண்டு வடிவமைக்கப் பட்டுள்ளது என்பது குறிப்பிடத்தக்கது. ஆயகலைகள் 64-க்கும் தாயாக விளங்குகிறாள் அன்னை.</p>
<p class="content">திருநெல்வேலி மாவட்டம், அம்பாசமுத்திரம் தாலுகா, பாப்பான்குளத் தில் அமைந்துள்ள அருள்மிகு வாடாகலைநாயகி சமேத திருவெண் காடர் திருக்கோயிலில்தான் நாம் மேலே குறிப்பிட்ட சிறப்புகள் காணப் பெறுகின்றன. பாண்டியர்கள் காலத்தில் கட்டப்பட்ட கோயில் இது. பகைவர்களிடம் இருந்து நாட்டைக் காப்பாற்றப் போருக்குச் செல்லும் முன்னர், இங்கு வந்து திருவெண்காடரை வணங்கிவிட்டுச் செல்வதை வழக்கமாகக் கொண்டிருந்தார்கள் பாண்டியர்கள்.</p>
<p class="content">ஆதித்யவர்மன் என்ற பாண்டிய மன்னனுக்கு நீண்டகாலமாக குழந்தைப் பேறு இல்லாமல் இருந்து, இங்கு வந்து வழிபட்ட பின்னர் குழந்தைப்பேறு கிடைக்கப்பெற்றதால், இந்த ஆலயத்தை இன்னும் பெரிதாக விரிவுபடுத்தி, சதுர்வேதி என்ற சிற்பியைக் கொண்டு இங்குள்ள சிலைகளை நிர்மாணித்ததாகவும், அந்தச் சிற்பிக்கு ஓர் ஊரையே தானமாக அளித்ததாகவும், அந்த ஊர் அவர் பெயரிலேயே சதுர்வேதிமங்கலம் என அழைக்கப்பட்டதாகவும் இந்தக் கோயிலில் உள்ள கல்வெட்டுகள் தெரிவிக்கின்றன.</p>
<p style="text-align: center"><img alt="" align="middle" width="555" height="385" src="http://www.vikatan.com/sakthi/2014/05/zdynmu/images/p36a.jpg"></p>
<p class="content">முன்னொரு காலத்தில், பிரம்மலோகத்தில் துர்வாசர் வேதம் ஓதிக்கொண்டிருந்தார். அவர் உச்சரிப்பில் ஓர் இடத்தில் ஸ்வரம் பிசகியது. அதைக் கண்டு சரஸ்வதி தேவி சிரித்துவிட்டாள். இதனால் கோபம் கொண்ட துர்வாசர், 'சரஸ்வதி தேவி பூமியில் பிறந்து, 64 தேவ வருடங்கள் இருந்து, 64 கலைகளையும் கற்றுக் கொள்ளக்கடவது’  என்று சாபம் கொடுத்தார். சாபத்தின்படி, பிரம்மனும் சரஸ்வதியும் ராமநதி ஓடும் இந்த இடத்துக்கு வந்தார்கள். 64 கலைகளுக்கும் தாயான வாடாகலை நாயகியை சரஸ்வதி தேவி பூஜித்து, 64 கலைகளையும் கற்று, தனது சாபம் நீங்கப்பெற்று பிரம்மலோகம் சென்றதாகப் புராணங்கள் தெரிவிக்கின்றன.</p>
<p style="text-align: center"><img alt="" align="middle" width="130" height="208" src="http://www.vikatan.com/sakthi/2014/05/zdynmu/images/p36b.jpg"><img alt="" align="middle" width="300" height="290" src="http://www.vikatan.com/sakthi/2014/05/zdynmu/images/p36e.jpg"></p>
<p class="content">ராவணனால் தூக்கிச் செல்லப்பட்ட சீதையைத் தேடிக்கொண்டு ராமர் வந்தபோது, இங்குள்ள ஆற்றில் சந்தியாவந்தனம் செய்தாராம். ராமர் அமர்ந்த அந்தப் பாறை 'சக்கரப் பாறை’ என்ற பெயரில் இன்றளவும் பூஜிக்கப்பட்டு வருகிறது. அப்படிப்பட்ட புண்ணிய நதியான ராம நதியும், கடனா நதியும் சங்கமிக்கும் இடம் பாப்பான்குளம்.</p>
<p class="content">இங்குள்ள கோயிலில் ஸ்வாமி, அம்பாள் மட்டுமின்றி, விநாயகர், வள்ளி- தெய்வானையுடன் கல்யாணமுருகன், தட்சிணாமூர்த்தி, சனீஸ்வர பகவான், பைரவர், சண்டிகேஸ்வரர், சப்த கன்னியர்கள், சொக்கநாதர்- மீனாட்சி, காசி விஸ்வநாதர் ஆகியோருக்கும் இங்கே தனித் தனியாகச் சந்நிதிகள் முன்பு இருந்தனவாம். இங்குள்ள லிங்கம் சந்திரகாந்தக் கல்லால் ஆனது. குளிர்ச்சியைத் தருவதுடன், நோய் தீர்க்கும் சக்தியும் கொண்ட இந்தச் சந்திரகாந்த லிங்கம் சுயம்புவாக உருவானது. அர்த்தமண்டபத்தில் இருந்து பார்க்கும்போது சிறியதாகத் தோன்றும் ஸ்வாமியின் லிங்கத்திருமேனி, கொடிமரத்தின் அருகே நின்று பார்க்கும்போது பெரியதாகத் தெரிவதுபோன்று, கோயிலை அமைத்திருப்பது கட்டடக்கலையின் சிறப்பம்சம்!</p>
<p style="text-align: center"><img alt="" align="middle" width="600" height="202" src="http://www.vikatan.com/sakthi/2014/05/zdynmu/images/p36d.jpg"></p>
<p style="text-align: left">புதன் பகவான் வணங்கி பேறு பெற்ற தலம் இது. உத்தரபுரி என்று திருவெண்காட்டையும், மத்தியபுரி என்று மதுரையையும், தட்சிணபுரி என்று பாப்பான்குளத்தையும் புராணங்கள் குறிப்பிடுகின்றன. இத் திருக்கோயிலில் தொடர்ந்து ஐந்து புதன்கிழமைகள் வந்து, நெய்தீபம் ஏற்றி வழிபட்டால், எல்லா வித நன்மைகளும் கிடைக்கும்; ஸ்வாமிக்கு அபிஷேகம் செய்யும் அபிஷேக தீர்த்தத்தைப் பருகினால் எல்லா நோய் களும் தீரும் என்பது நம்பிக்கை.  </p>
<p class="content"><img alt="" align="right" width="200" height="469" src="http://www.vikatan.com/sakthi/2014/05/zdynmu/images/p36c.jpg">புராணச் சிறப்பும் புராதனச் சிறப்பும் மிக்க இந்தக் கோயிலுக்கு கும்பாபிஷேகம் நடைபெற்று 60 ஆண்டுகள் ஆகப்போகின்றன.  பராமரிப்பு இன்றியும், கோயில் மண்டபங்கள், கோயில் விமானங்கள் முற்றிலுமாகச் சிதிலமடைந்தும், ஒரு வேளை பூஜைகூட நடைபெறாமலும் பல ஆண்டுகளாகப் பரிதாப நிலை யில் காணப்பட்ட இந்தக் கோயிலில், தற்போது ஊர் மக்கள் சிலரின் முயற்சியால் திருப்பணிக் குழு அமைக்கப்பட்டு, ஆரம்பக்கட்ட திருப்பணிகள் நடந்துவருகின்றன. திருப்பணிக் கமிட்டியில் உள்ள பெரும்பாலோர் 25 வயதுக்கு உட்பட்ட இளைஞர்கள் என்பது குறிப்பிடத்தக்க செய்தி.</p>
<p style="text-align: left"> </p>
<p class="content">''உள்ளூரில் கோயில் இருந்தும், எங்கள் ஊர் மக்கள் சாமி கும்பிட வெளியூர்தான் போகவேண்டியுள் ளது. அதனால் எங்கள் ஊர் கோயிலை மீண்டும் புதிதாகக் கட்டி, கும்பாபிஷேகம் செய்ய வேண்டும் என்று மூன்று வருடங்களுக்கு முன் 'திருநாவுக்கரசர் திருப்பணி அறக்கட்டளை’ என்ற பெயரில் திருப்பணிக் கமிட்டி தொடங்கி, இன்று வரை கும்பாபிஷேகத்துக்காகத் தொடர்ந்து பாடுபட்டு வருகிறோம். பல வருடங்களுக்கு முன்பு இங்கே தேர்த் திருவிழாகூட நடந்திருக்கிறது. இப்போது கடந்த மூன்று வருடங்க ளாக, கோயிலில் தொடர்ந்து பூஜை கள் செய்து வருகிறோம். இந்தக் கோயிலில் ஒரு சித்தரின் உருவமும் இருக்கிறது. அங்கு எப்போதும் ஒரு விளக்கு எரிந்துகொண்டிருக்கும். கோ சம்ரட்சணம் சிறப்பு வாய்ந்தது என்பதால், கோயிலில் ஒரு பசுவை யும் தற்போது வளர்த்து வருகிறோம்'' என்று சொல்லும் ராமகிருஷ்ணனுக்கு வயது 24.</p>
<p class="content">திருவெண்காடருக்கு மீண்டும் கும்பாபிஷேகம் செய்து, திருவிழாவில் தேர் வடம் பிடிக்கவேண்டும் என்பதே இவ்வூர் மக்களின் ஏகோபித்த ஆசையாகவும் லட்சியமாகவும் இருக்கிறது. பொழுதை வெட்டி அரட்டையில் கழிக்காமல், ஆலயத் திருப்பணியில் தங்களை உற்சாகமாக ஈடுபடுத்திக்கொண்டிருக்கும் இளை ஞர்களைக் காண்பதற்கே உற்சாகமாக இருக்கிறது.  இவர்களின் முயற்சிக்குத் தோள் கொடுத்து, இந்தக் கோயிலின் திருப்பணிக்கு நம்மால் ஆன உதவி களைச் செய்ய வேண்டியது நமது கடமையல்லவா?</p>
<p style="text-align: right"><span style="color: #ff0000"><strong>படங்கள்: த.ஹரிஹரன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இதோ... எந்தன் தெய்வம்! - 30</div>
<div class="subtitle1">வாத நோய் தீர்க்கும் எண்ணெய் பிரசாதம்! </div>
<div class="subtitle2">வி.ராம்ஜி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>எ</strong></span>த்தனை துன்பங்களும் துயரங்களும் வந்தாலும், அவற்றையெல்லாம் தாங்கிக்கொண்டு செயலாற்ற மனோபலம் தேவை. துர்சக்திகளின் ஆட்டத்தால், ஒருவரை துயரங்களும் சோகமும் சூழ்ந்துகொள்கின்றன. அந்த துர்சக்தியை விரட்டுவதற்கும் துயரங்களைத் துடைத்துக் களைவதற்குமான சக்தி கொண்ட தெய்வமாக முனீஸ்வர ஸ்வாமியைச் சொல்வார்கள்.</p>
<p class="content">'நல்லவேளை! தலைக்கு வந்தது, தலைப்பாகையோடு போச்சு!’ என்று நிம்மதிப் பெருமூச்சு விடுகிற விஷயங்களை நாம் வாழ்வில் பலமுறை சந்தித்திருப்போம். அந்த நிம்மதியை பெறுவதற்கு, கோயிலின் தலைவாசலில் குடியிருக்கிற முனியே காரணம் என்பர் பெரியோர்.</p>
<p style="text-align: center"><img align="middle" width="555" height="350" alt="" src="http://www.vikatan.com/sakthi/2014/05/zdynmu/images/p64.jpg"></p>
<p class="content">திருச்சி- நாமக்கல் சாலையில், சமயபுரம் டோல்கேட்டுக்கு அருகிலும், நொச்சியத்துக்கு அருகிலும், குணசீலத்துக்கு முன்னதாகவும் உள்ளது துடையூர் தலம். கொள்ளிடம் ஆற்றங்கரையில் அமைந்துள்ள ஸ்ரீமங்களாம்பிகை சமேத ஸ்ரீவிஷமங்களேஸ்வரர் கோயில், இன்று மிகச் சிறிய கோயிலாகச் சுருங்கியிருக்கிறது என்றும், ஒருகாலத்தில் இது பிரமாண்டமாக அமைந்திருந்த ஆலயம் என்றும் முன்பே சொல்லியிருந்தோம். கோயிலிலிருந்து சுமார் 200 அடி தூரம் வரை, கரையையொட்டியே நடந்து சென்றால், அங்கே தகரக் கொட்டகையுடன் திகழ்கிறது சிறிய சந்நிதி. அது, கொஞ்சம் பள்ளமான இடத்தில் அமைந்துள்ள சந்நிதி. அந்தக் காலத்தில், இந்த இடத்தில்தான் கோயில் கோபுரம் இருந்ததாம்.</p>
<p class="content">மதுரை மீனாட்சி அம்மன் கோயில் கோபுர வாசலிலும், ஸ்ரீரங்கம் ராஜகோபுர நுழைவாயிலிலும், திருவாசி ஸ்ரீமாற்றுரைத்த வரதீஸ்வரர் கோயில் கோபுர வாசலிலும் 'முனி சந்நிதி’ என்றே உள்ளது. இதை 'ராஜகோபுர முனி’ என்றும், 'கோபுர முனி’ என்றும் சொல்வார்கள். திருவாசி கோயில் கோபுர வாசலில் உள்ள முனியை 'அடைக்கலம் காத்தான் முனி’ என்று அழைக்கிறார்கள். 'இங்கே துடையூர் கோயிலில் உள்ள முனி 'வாதக்கல் முனி’, 'எங்களை வாழச் செய்யும் முனி’ என்கிறார்கள் பக்தர்கள்.</p>
<p style="text-align: center"><img align="middle" width="500" height="331" alt="" src="http://www.vikatan.com/sakthi/2014/05/zdynmu/images/p64a.jpg"></p>
<p class="content">பள்ளமான இடத்தில் சந்நிதி கொண்டிருக்கும் வாதக்கல் முனியை வணங்கினால் போதும்... நம் வாழ்க்கை உயர்ந்துவிடும் என்று போற்றுகின்றனர், பக்தர்கள். ஆறேழு படிகளைக் கடந்து, பள்ளத்துக்குள் இறங்கினால், நடுவில் சிறிய கல் பிரதிஷ்டை செய்யப்பட்டுள்ளது. அந்தக் காலத்தில் கோபுர வாசல் இருந்த இந்த இடத்தில், அப்போதிருந்தே நம்மைக் காத்தருளி வருகிறார் ஸ்ரீவாதக்கல் முனி.</p>
<p class="content"><img align="left" width="87" height="205" alt="" src="http://www.vikatan.com/sakthi/2014/05/zdynmu/images/p64b.jpg">''கெட்ட சிந்தனை, மந்தமான புத்தி உள்ளவர்கள், வாதக்கல் முனியை வழிபட் டால், சீக்கிரமே நல்ல புத்தியையும் தெளிவான சிந்தனையையும் பெறுவார்கள். செவ்வாய், வெள்ளி மற்றும் சனிக்கிழமைகளிலும், அமாவாசை மற்றும் பௌர்ணமி நாளிலும் வாதக்கல் முனியை வணங்குவது சிறப்பு!'' என்கிறார் ஹரி குருக்கள்.</p>
<p class="content">சென்னை, சாலிகிராமத்தில் உள்ள குமரேசனுக்கு கடந்த வருடம் வரை துடையூர் எனும் ஊர் பற்றியோ, அங்கே இருக்கும் இந்தக் கோயில் குறித்தோ தெரியாதாம். ''திருச்சியில் உள்ள சில கோயில்களை ஒரே நாளில் தரிசிக்கத் திட்டமிட்டு வந்தோம். லண்டனில் என் மகள் ஹேமாஜெயம், கணவருடன் வசித்து வருகிறாள். மகளுக்கும் மருமகனுக்கும் இந்தியா வருவதற்கான விசா கிடைத்துவிட்டது. பேரன் ரித்விக்ரஜாவுக்கு மட்டும் விசா கிடைத்தபாடில்லை. இழுபறியாக இருந்தது. அந்த வேளையில்தான், துடையூர் கோயில் பற்றிச் சொன்னார்கள். 'சரி... இவ்ளோ தூரம் வந்தாச்சு! அந்தக் கோயிலையும்தான் பார்த்து, தரிசனம் பண்ணிடுவோமே’னு தேடிப்பிடிச்சு வந்தோம். ரொம்ப அருமையான கோயில். கேட்ட வரம் கொடுக்கற அற்புதமான ஆலயம். 'இத்தனை வயசுக்கு அப்புறம், என் பேரப் புள்ளையைப் பார்க்கணும்னு தவிக்கிறேன். என்னோட இந்த நியாயமான தவிப்பை நீதான் போக்கணும். உடனடியா விசா கிடைக்க வழிவகை செய்யணும்’னு மனசார வேண்டிக்கிட்டேன். அடுத்த வாரமே பேரக் குழந்தைக்கும் விசா கிடைச்சிருச்சு. அப்புறம் என்ன... அடுத்த மாசமே பேரனைத் தூக்கிக்கிட்டு, மகளும் மருமகனும் இங்கே வந்தாங்க. குடும்ப சகிதமா இங்கே வந்து, புற்றுக்கு வழிபாடு பண்ணினோம். ஸ்ரீவிஷமங்களேஸ் வரருக்கு வஸ்திரம் சார்த்தினோம். வாதக்கல் முனிக்கு எண்ணெய்க் காப்பு செஞ்சு, எங்க பிரார்த்தனையை நிறைவேத்தினோம்.</p>
<p class="content"><img align="right" width="196" height="229" alt="" src="http://www.vikatan.com/sakthi/2014/05/zdynmu/images/p64c.jpg">அப்போலேருந்து, மனசுல எதுனா குழப்பம், கவலைன்னா இங்கிருந்தபடியே துடையூர் சிவனாரைத்தான் மனசார வேண்டிக்குவோம். எப்பேர்ப்பட்ட கஷ்டமானாலும், அது சட்டுன்னு காணாம போயிடும்'' என்று நெகிழ்ச்சியுடன் குறிப்பிடுகிறார் குமரேசன்.</p>
<p class="content">செவ்வாய், வெள்ளி, சனிக்கிழமைகளில் காலையில் துவங்கி இரவு கோயில் நடை சார்த் தப்படும் வரை, வாதக்கல் முனியை எப்போது வேண்டுமானாலும் வணங்கலாம். அமாவாசை மற்றும் பௌர்ணமியில், மாலை ,வேளையில் வந்து வணங்குவது கூடுதல் பலனைத் தரும் என்பது ஐதீகம்.</p>
<p class="content">''துடையூர் கோயில்ல ஒவ்வொரு சந்நிதியும் பல சிறப்புகளைக் கொண் டது. குறிப்பா, வாதக்கல் முனியை ஆத்மார்த்தமா வேண்டிக்கிட்டா, பக்கவாதத்தால நடக்க முடியாம படுத்திட்டிருக்கறவங்ககூட எழுந்து பழைய மாதிரி நடக்க ஆரம்பிச்சிடுவாங்க.</p>
<p class="content">வாதக்கல் முனிக்கு, வாத நாராயண எண்ணெயும் நல்லெண்ணெயுமா கலந்து அபிஷேகிக்கறது வழக்கம். அந்த அபிஷேக எண்ணெயை வாங்கிட்டுப் போய், தினமும் காலைலயும் சாயந்திரத்துலேயும் கை-கால்கள்ல வலி இருக்கிற இடத்துல தடவினா போதும்... முப்பது நாட்களுக்குள்ளே வலி மொத்தமும் வடிஞ்சு, நரம்புகள்ல ஒரு புத்துணர்ச்சி பரவிடும். பழையபடி  வலி இல்லாம, பக்கவாத பிரச்னை இல்லாம நிம்மதியா வாழலாம். எனக்குத் தெரிஞ்சு, இந்த எண்ணெய்ப் பிரசாதத்தை  பயன்படுத்திப் பலன் பெற்றவங்க நிறையப் பேர்'' என்று சிலாகித்துச் சொல்கிறார் ஹரி குருக்கள்.</p>
<p class="content"><img align="left" width="130" height="180" alt="" src="http://www.vikatan.com/sakthi/2014/05/zdynmu/images/p64d.jpg">''இப்ப கோபுரமும் இல்லை; அங்கே வாசலும் மதிலும் கிடையாதுதான். ஆனாலும், அந்த இடத்துல சாந்நித்தியத்தோட இருந்து அருள்கிறார் வாதக்கல் முனி. எனக்குத் தெரிஞ்சவங்க, சொந்தக்காரங்கன்னு சிலபேர் காலில் தீராத வலின்னு அவதிப்பட்டாங்க. ஒரு கையும் காலும் செயல் இழந்துருச்சுன்னு முடங்கிப் போயிட்டாங்க. அவங்களுக்கெல்லாம் இந்தக் கோயிலைப் பத்தியும், வழிபாட்டு முறைகளையும் சொன்னேன். இரண்டு அமாவாசையின்போது எண்ணெய்க் காப்பு செஞ்சு, வேண்டிக்கிட்டாங்க. அந்தப் பிரசாதத்தைப் பயன்படுத்தின நாலாவது மாசத்துல, நாடி நரம்பெல்லாம் சரியாகி, மெள்ள நடக்க ஆரம்பிச்சிட்டாங்க. எல்லாத்துக்கும் தென் னாடுடைய சிவனாரின் கருணையே காரணம்!'' என்று சிலிர்க்கிறார் வாசகர் பிரசன்னம்.</p>
<p class="content">''அதேபோல, கல்யாண க்ஷேத்திரம்னும் இந்தத் தலம் போற்றப்படுது. இங்கே வந்து ஸ்வாமி தரிசனம் பண்ணி வேண்டிக்கிட்டாப் போதும்... தடைகள் நீங்கி, கல்யாணம் நடக்கும்; கிழக்கும் மேற்குமா இருக்கிற கணவனும் மனைவியும் கருத்தொருமித்த தம்பதியா ஆயிடுவாங்க. ஏன்னா, இங்கே ஸ்ரீகாத்யாயினி அம்பாள் சமேத ஸ்ரீகல்யாண சுந்தரேஸ்வரர் காட்சி கொடுக்கறார்!'' என்று சொன்ன ஹரி குருக்கள், வேறொரு சிறப்பம்சத்தையும் நம்மிடம் பகிர்ந்து கொண்டார்.</p>
<p class="content">அதுபற்றி அடுத்த இதழில் பார்ப்போம்.</p>
<p style="text-align: right"><span style="color: #ff0000"><strong>- வேண்டுவோம் </strong></span></p>
<p style="text-align: right"><span style="color: #ff0000"><strong>படங்கள்: என்.ஜி.மணிகண்டன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மேலே... உயரே... உச்சியிலே... - 15</div>
<div class="subtitle1">கிழக்கும் மேற்கும்</div>
<div class="subtitle2">வெ.இறையன்பு, ஓவியம்: அனந்த பத்மநாபன்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><img align="right" width="300" height="273" alt="" src="http://www.vikatan.com/sakthi/2014/05/zdynmu/images/p81a.jpg">மா</strong></span>ற்றி யோசிப்பது குறித்த மகாபாரதக் கதைகளைப் பார்த்தோம். அதில், பீமன் புருஷாமிருகத்தின் பலவீனத்தைப் பயன்படுத்தி, வெல்ல முடிந்ததைக் கண்டோம்.</p>
<p class="content">சில நேர்வுகளில் கிழக்கும் மேற்கும் ஒரே மாதிரி சிந்தித்திருக்கின்றன. ராமாயணத்துக்கும் இலியட்டுக்கும் பொதுப் பண்புகள் நிறைய உண்டு. சீதை, விருப்பத்துக்கு எதிராகக் கடத்தப்பட்டாள்; ஹெலன், அவளாக பாரிஸின் அழகில் மயங்கி ஓடிப்போனாள் என்பது மட்டுமே வித்தியாசம். இலியட்டில் வரும் அகிலஸின் குதிகால்கள் மட்டும் ஸ்டைக்ஸ் நதியில் படாததால், அது அவனது பலவீனமான பகுதியாக இருந்தது. அந்த ரகசியத்தை  அறிந்த பாரிஸ், அப்பல்லோ தேவனின் உதவியோடு அதை அம்பால் துளைத்து, மாபெரும் வீரனான அகிலஸைக் கொல்கிறான்.</p>
<p class="content">அதேபோல் துரியோதனனின் வாழ்விலும் ஒரு சம்பவம் உண்டு. காந்தாரி தனது கண்கட்டை அவிழ்த்து, துரியோதனனுடைய உடலில் அவர் பார்வை படுகிற இடமெல்லாம் வச்சிரத்தைப் போல் உறுதியாகும், எந்த ஆயுதத்தாலும் துளைக்கப்படாது என்று வரம் அளிக்கப்படுகிறது. ஆனால், வெட்கத்தில் துரியோதனன் தனது தொடைப்பகுதியை மறைத்ததால், அங்கே காந்தாரியின் பார்வை படவில்லை. எனவே, அந்த இடம் மட்டும் பலவீனமானதாக ஆகி விடுகிறது (கர்ணபரம்பரையாகச் சொல்லப்படும் கதை).</p>
<p class="content">'துரியோதனனின் பலவீனம் அவனது தொடைகள்தான். அங்கே அடித்தால் மட்டுமே அவனை வீழ்த்த முடியும்’ என்பதை மிகத் தெளிவாக ஸ்ரீகிருஷ்ணர் அறிந்திருந்தார். குளத்தில் ஒளிந்துகொண்டிருந்த துரியோதனனிடம் பீமன் சண்டைக்குப் போகும் போது, அவர்கள் இருவரும் சம பலத்தில் மோது கிறார்கள். கிருஷ்ணர் தனது தொடையைத் தட்டிக் காண்பித்து, துரியோதனனின் பலவீனத்தை சூசகமாக உணர்த்த, பீமனும் புரிந்துகொண்டு யுத்த சாஸ்திரத்துக்கு எதிராக துரியோதனனின் தொடையில் அடித்து அவனை வீழ்த்துகிறான்.  </p>
<p class="content">கிருஷ்ணருடைய வாழ்க்கைச் சரிதத்தில், வசுதேவருக்குப் பிறக்கும் குழந்தைகள் தன்னு டைய முடிவுக்குக் காரணமாக இருக்கும் என்கிற உண்மையை அறிந்ததும், கம்சன் வசுதேவரைச் சிறையில் பூட்டி, பிறக்கும் எல்லாக் குழந்தைகளையும் ஒவ்வொன்றாகக் கொல்கிறான். தப்பித்தது கிருஷ்ணர் மட்டுமே! அதன் பின்னாலும் ஒரு சுவாரஸ்யம் இருக்கிறது.</p>
<p class="content">தேவகியின் ஆறு குழந்தைகளையும் கம்சன் கொன்றான். ஏழாவதாக ஒரு குழந்தையை கருத்தரித்தாள். அந்தக் குழந்தையை, வசுதேவரின் மற்றொரு மனைவி ரோகிணியின் கருவில் கொண்டுபோய் வைத்தார் இறைவன். இப்படி ஒரு தாயின் கருப்பையில் கருவாகி, இன்னொரு தாயின் கருப்பையில் உருவாகிப் பிறந்தவன் பலராமன். அந்தக் காலத்திலேயே வாடகைத் தாய்மார்கள் பற்றி வியாசர் யோசித்திருக்கிறார்.  </p>
<p style="text-align: center"><img align="middle" width="600" height="476" alt="" src="http://www.vikatan.com/sakthi/2014/05/zdynmu/images/p81.jpg"></p>
<p class="content">எட்டாவது குழந்தையாக கிருஷ்ணர் பிறந்தார். அந்தக் குழந்தையை கோகுலத்துக்கு எடுத்துச் செல்லும்படி இறைவாக்கு சொன்னது. அதன்படி, கோகுலத்தில் மாட்டுத் தொழுவத்தில் பிறந்த பெண் குழந்தையை வசுதேவர் எடுத்துக்கொண்டு, கிருஷ்ணரை யசோதையின் அருகில் வைத்துவிட்டு வந்துவிடுகிறார். அடுத்த நாள், கம்சன் குழந்தையைக் கொல்ல முயலும்போது கையிலிருந்து நழுவி, ஆகாயத்தில் எட்டுக்கரங்களுடன் காட்சி அளித்தது.</p>
<p class="content">கிருஷ்ணர் பிறந்து, அவர் யதுகுலத்தில் நல்ல முறையில் வளர்ந்து வருகிறார் என்பது தெரிந்து, அவரைக் கொல்ல பல முயற்சிகளை எடுக்கிறான் கம்சன். அவற்றிலெல்லாம் தோற்றுப்போகிறான்.  </p>
<p class="content">அதைப்போலவே மோஸஸ், யூதர்களின் விடுதலைக்காகப் பிறக்கவிருக்கிறார் என்கிற தகவலைத் தெரிந்துகொண்டு, எகிப்திய மன்னன், 'எபிரேயப் பெண்களின் பிள்ளைப் பேற்றின்போது ஆண் மகவு பிறந்தால், அதைக் கொன்றுவிடுங்கள்’ என்று ஆணையிட்டான்.</p>
<p class="content">லேபி குலப் பெண்ணொருத்தி கருவுற்று, ஓர் ஆண் மகவை ஈன்றெடுத்தாள். மூன்று மாதங்களாக அதனை மறைத்து வைத்திருந்தாள். அதற்கு மேல் மறைத்துவைக்க முடியாது என்பதால், கோரைப்புல்லால் பேழை ஒன்று செய்து, நைல் நதிக்கரையிலுள்ள நாணல்களில் நடுவே அதை விட்டுவிடுகிறாள். நைல் நதியில் நீராட வந்த பாரோனின் மகள் அந்தப் பேழையைக் கண்டு, எடுத்துப் போகிறாள். கர்ணன் பிறந்தபோது குந்தியும் இப்படித்தான் செய்தாள்.</p>
<p class="content">புதிய ஏற்பாட்டிலும், ஏரோது அரசன் காலத்தில் பெத்லஹேமில் இயேசு பிறந்தார். பெத்லஹேமிலும் அதன் சுற்றுப்புறம் எங்கும் ஆட்களை அனுப்பி, இரண்டு வயதுக்குட்பட்ட எல்லா ஆண் குழந்தைகளையும் கொல்லப் பணித்தான் ஏரோது. இயேசு, மேரி, ஜோசப் ஆகியோர் எகிப்துக்குச் சென்றுவிட்டதால், உயிர் தப்பினார்கள்.  </p>
<p class="content">ஹோமரின் இலியட் மகா காவியத்தில், தேவர்களில் ஒருசாரார் ட்ராய் நகரத்துக்கும், மற்றொரு சாரார் கிரேக்கத்துக்கும் ஆதரவாக இருப்பார்கள். அதைப்போலவே மகாபாரதத்திலும், அர்ஜுனன் தன் மகன் என்பதால் அவனுக்குச் சாதகமாக நடந்துகொள்கிறான் இந்திரன். கவச குண்டலங்களுடன் பிறந்த கர்ணனை அர்ஜுனனால் தோற்கடிக்கமுடியாது என்பதால், அந்தணன் வடிவத்தில் வந்து, அவற்றை யாசகம் பெறுகிறான். அப்போது, கர்ணனின் தந்தையான சூரிய பகவான் அவனை எச்சரிக்கிறார்.  ஆனாலும், கொடுப்பதே உயர்ந்த நெறி என்பதால், அதிலிருந்து வழுவாமல் சத்தியம் செய்ததை கர்ணன் நிறைவேற்றிவிடுகிறான்.  </p>
<p class="content">மற்றொரு முறை, பரசுராமரிடம் வில்வித்தை கற்கும்போது, வண்டு ரூபத்தில் வந்து கர்ணனின் உடலைத் துளைத்து, அவன் சத்திரியன் என்பதை பரசுராமருக்கு உணர்த்திவிடுகிறான் இந்திரன். அதைப்போல, தேவர்கள் ஒரு பக்கத்துக்குச் சார்பாக இருப்பது மகாபாரதத்தில் காணப்படுகிறது. கிருஷ்ணர் எதையும் தீவிரமாக யோசித்து, மாற்று ஏற்பாடு செய்வதில் வல்லவர். அவருடைய மாற்று யோசனைதான் பாண்டவர்களின் வெற்றிக்கு முழுக்க முழுக்கக் காரணம்.  அதற்காக, அவர் போரின் நியமங்களை பல இடங்களில் மீறுகிறார். நியாயம் வெல்ல வேண்டும், தர்மம் ஜெயிக்கவேண்டும் என்பது மட்டுமே அவருடைய கோட்பாடாக இருக்கிறது.  </p>
<p class="content">கிருஷ்ணர் ஜெயத்ரதனை வீழ்த்த, சூரியன் அஸ்தமித்ததைப்போன்ற மாயத் தோற்றத்தை ஏற்படுத்துவதும், தனது கால் கட்டை விரலால் தேரை அழுத்தி அர்ஜுனனின் உயிரைக் காப்பதும் அவருடைய மாற்று யோசனையின் மாதிரிகள்.</p>
<p class="content">கௌரவர்கள் அனைவரும் இறந்துபோனார்கள் என்கிற செய்தி, திருதராஷ்டிரனின் செவிகளில் ஈயத்தைப் பாய்ச்சுகிறது. புத்திர சோகத்தால், தன் நிலையை அவன் முற்றிலுமாக இழந்திருந்தான். இருப்பினும், போரில் வெற்றி பெற்ற தம்பி மகன் தர்மரைக் கட்டித் தழுவிக்கொண்டான். அதில் கடுகளவுகூட அன்பு இல்லை.</p>
<p class="content">தர்மரைத் தழுவிய பிறகு, திருதராஷ்டிரன் பீமனைக் கட்டித் தழுவ விரும்பினான். அப்போது அவன் மனம், பொறாமை நெருப்பால் தகித்துக் கொண்டிருந்தது. 'என் அத்தனை மகன்களையும் கொன்றவன் பீமன்தானே!’ என்று நினைத்தான். ''எங்கே பீமன்?' என்று கேட்டவாறே, பீமனைத் தழுவத் தனது கைகளை நீட்டினான்.</p>
<p class="content">கிருஷ்ணருக்கு திருதராஷ்டிரனின் எண்ணம் தெரியும். அவர் உடனே பீமனைத் தடுத்துவிட்டு, இரும்பால் செய்யப்பட்ட ஒரு பதுமையை திருதராஷ்டிரன் முன் நிறுத்தினார்.</p>
<p class="content">கோபத்தின் உச்சத்தில் இருந்த திருதராஷ்டிரன், அது பொம்மை என்று அறியாமல், ஆத்திரத்தோடு அதைத் தனது இரண்டு கைகளாலும் இறுகக் கட்டித்தழுவினான். அந்த இரும்புப் பதுமை சுக்கல் சுக்கலாக நொறுங்கியது. திருதராஷ்டிரனின் வாயிலிருந்து ரத்தம் வழிந்தது. அவன் கீழே விழுந்தான். சஞ்சயன் திருதராஷ்டிரனைத் தூக்கி நிறுத்தி, அவன் கோபத்தை ஆற்றினான். கோபம் நீங்கிய திருதராஷ்டிரன், தன் நிலை உணர்ந்து, தனது செயலுக்கு மிக வருந்தி, 'பீமன் இறந்துபோய் விட்டான்’ என்று எண்ணி, மிகுந்த துயரம் அடைந்தான். 'பீமா... பீமா’ என்று அரற்றினான். கிருஷ்ணர் நடந்ததை விவரித்து, அவனுக்குப் புத்திமதி கூறினார். அதற்குப் பிறகு நல்ல உள்ளத்தோடு பாண்டவர்களிடம் திருதராஷ்டிரன் நடந்துகொண்டான்.</p>
<p class="content">இப்போது, ஜப்பான் போன்ற நாடுகளில் ஒரு முறை உண்டு. அலுவலகத்தில் எந்த மேலதிகாரி அல்லது சக ஊழியர் மீதாவது கோபம் வந்தால், அருகில் இருக்கும் அறைக்குச் சென்று, அங்கு இருக்கும் பன்ச் பேகில் ஆத்திரம் தீரக் குத்தவேண்டும். அது கோபத்தை தணிக்கிற வழி! சில விநாடிகளில் வன்மம் தீர்ந்ததும், சகஜமாகிவிடுவார்கள் என்கிறது உளவியல்.</p>
<p class="content">இந்தக் கோபத்தைத் தணிக்கும் மந்திரத்தை அப்போதே மகாபாரதம் கூறியிருக்கிறது.</p>
<p style="text-align: right"><span style="color: #ff0000"><strong>(இன்னும் மேலே...)</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆஹா... ஆன்மிகம்! </div>
<div class="subtitle1">இளைஞர் சக்தி</div>
<div class="subtitle2">இ.லோகேஸ்வரி </div>
<div class="subtitle3"></div>
<div class="content" style="border-top:1px solid #DDD;">
<p class="content"> </p>
<p class="content"><span style="color: #ff0000"><strong>இ</strong></span>ந்த இதழுக்கான 'ஆஹா ஆன்மிகம்’ சந்திப்பு உங்களோடுதான் என்றதும் அப்படியொரு உற்சாகம், சேரன்மாதேவி மனோ கலைக் கல்லூரி மாணவர்களிடம். நேரில் சென்றபோது, இன்னும் அதிகமாக அவர்கள் காட்டிய ஆர்வமும், கொடுத்த வரவேற்பும் உண்மையிலேயே 'ஆஹா’ ரகம்தான்!</p>
<p class="content">நெல்லையப்பர் நெல்லுக்கு வேலியிட்ட திருக்கதை துவங்கி, மனோன்மணீயம் சுந்தரனாரின் தமிழ்ப்பணி, அவரின் குருநாதர் கோடகநல்லூர் ஸ்வாமிகள் குறித்த</p>
<p class="content">தகவல்கள், வற்றாத ஜீவநதியாம் தாமிரபரணியின் வரலாறு என்று விதவிதமாக- விளக்கமாகப் பேசுகிறார்கள் மனோ கல்லூரி மாணவர்கள்!</p>
<p class="content">அவர்களது ஆன்மிகம்... 'அடடா’ போட வைக்கிறது!</p>
<p style="text-align: center"><img align="middle" width="350" height="548" alt="" src="http://www.vikatan.com/sakthi/2014/05/zdynmu/images/p85a.jpg"></p>
<p style="text-align: center"><img align="middle" width="650" height="897" alt="" src="http://www.vikatan.com/sakthi/2014/05/zdynmu/images/p86.jpg"></p>
<p style="text-align: center"><img align="middle" width="650" height="852" alt="" src="http://www.vikatan.com/sakthi/2014/05/zdynmu/images/p87.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கலகல கடைசிப் பக்கம்   </div>
<div class="subtitle1">வள்ளுவர் சொன்னது சாத்தியமா?</div>
<div class="subtitle2">வீயெஸ்வி, ஓவியம்: சசி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>இ</strong></span>டது கை ஆட்காட்டி விரலில் காய்ந்துவிட்டிருந்த மையைக் காண்பித்து, தான் ஓட்டுப் போட்டதை எனக்கு உறுதிப்படுத்திய நண்பர், ''எனக்கு என்ன ஒரு வருத்தம்னா, இதுவரை நான் எத்தனை தடவை ஓட்டுப் போட்டேங்கறதுக்கு கணக்கு வெச்சுக்காம போயிட்டேன்'' என்றார்.</p>
<p class="content">''அதனால என்ன கெட்டுப்போச்சு?'' என்று கேட்டேன்.</p>
<p class="content">''25 தடவை விரல்ல மை குத்திக்கிட்டிருந்தா சில்வர் ஜுப்ளி கொண்டாடியிருப்பேனே! 'வெள்ளிவிழா காணும் ஜனநாயக காவலனே’னு பேனர் கட்டியிருப்பாங்க'' என்று அவர் அங்கலாய்க்க, ''கரெக்ட்! மீடியாக்கள் உங்களை பேட்டிகூட எடுத்திருப்பாங்க!'' என்றேன் நான்.</p>
<p class="content"><img align="right" width="250" height="238" alt="" src="http://www.vikatan.com/sakthi/2014/05/zdynmu/images/p98.jpg">''ஹூம்... ராமாயண காலத்து அயோத்தி மாதிரி நம்ம நாடு என்னிக்கு மாறுமோ தெரியலே! அப்பெல்லாம் அங்கே காவலர் களே கிடையாதாமே?'' ஏங்கினார் நண்பர்.</p>
<p class="content">''அப்படியா! ஏனாம்?''</p>
<p class="content">''காரணம் அங்கே களவு, கொள்ளை, பாலியல் பலாத்காரம் எதுவும் கிடையாதாம். ராம ராஜ்ஜியத்துல மந்திரிங்க யாரும் பணத்தாசை பிடிச்சு அலையலே! அதனால ஊழல்ங்கற பேச்சுக்கே இடமிருக்கலை!''</p>
<p class="content">''நம்ம பாரத தேசம் இப்பக்கூட அப்படி மாறிட முடியும். ஆனா...''</p>
<p class="content">''ஏன் இழுக்கறீங்க? சொல்லுங்க!'' என்று பரபரத்தார் நண்பர்.</p>
<p class="content">''அதுக்கு ஸ்ரீராமன் மாதிரி ஒரு மன்னர் இருக்கணுமே!'' என்றேன்.</p>
<p class="content">''அது மட்டுமல்ல... அவருடைய அமைச்சரவையும் திருவள்ளுவர் சொல்ற மாதிரி அமையணும்'' என்ற நண்பர், வள்ளுவனின் நிபந்தனைகளைப் பட்டியலிட்டார்.</p>
<p class="content">''அமைச்சரவை துணிச்சலா செயல்படணும்; குடிகளைப் பாதுகாக்கணும்; அறநூல்களைக் கற்கணும்; அயராத முயற்சி இருக்கணும்.</p>
<p class="content">சரியான ஒரு செயலைத் தேர்ந்தெடுக்கணும்; அதை நிறை வேற்ற வழிவகைகளை ஆராய்ந்து செயல்படுத்தணும்; முடிவு பாதகமா இருக்கும்னு தோணுச்சுன்னா, அதை மன்னருக்கு உறுதிபட எடுத்துச் சொல்லும் ஆற்றல் அமைச்சருக்கு இருக்கணும்.</p>
<p class="content">சொன்னதையும் கேட்காமல், சொந்த அறிவும் இல்லாமல் இருக்கிற மன்னராக இருந்தால், அவருக்கு அருகிலுள்ள அமைச்சர்கள்தான் துணிவோடு நல்ல யோசனைகளைச் சொல்லணும்...இப்படி, அமைச்சரவை எப்படி இருக்கணும்கிறது‑க்கு இலக்கணம் சொல்றார் வள்ளுவர். இதெல்லாம் சாத்தியமா என்ன?'' என்று கேட்டார் நண்பர்.</p>
<p class="content">''மே 16 வரை காத்திருங்க!'' என்றேன் நான்.</p>
<p class="content">ஹூம்... ரொம்பத்தான் நப்பாசை!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நம்பி மலைக்கு நம்பி வாருங்கள்! </div>
<div class="subtitle1">ஒரு நாள்... ஓரிடம்... ஓர் அனுபவம்..! </div>
<div class="subtitle2">எஸ்.கண்ணன்கோபாலன் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>நாம்</strong></span> ஒன்றைக் கேட்கும்போது, பணிந்துதான் கேட்டுப் பெற வேண்டும். நாம் கேட்பதைக் கொடுப்பவரும் பணிவுடன்தான் கொடுக்க வேண்டும். தாம் கொடுக்கும் நிலையில் இருக்கிறோம் என்ற கர்வம் அவர்களுக்கு இருக்கக் கூடாது.</p>
<p class="content">உலகாயதமான பொருட்களைக் கேட்கும்போதும், கொடுக்கும்போதும் பணிவு இருக்கவேண்டும் என்றால், மெய்ஞானப் பொருள் பற்றிய உபதேசம் பெற வேண்டுமானால், விநயம் என்பது எத்தனை அவசியம்! உபதேசம் பெறுபவர் எந்த உயர்ந்த நிலையில் இருந்தாலும், உபதேசம் செய்பவரிடம் ஒரு சீடனுக்கான பணிவுடன் நடந்துகொள்ள வேண்டும். சிவபெருமான் பிரணவப் பொருள் குறித்து முருகப்பெருமானிடம் உபதேசம் பெறும்போது, சீடனின் நிலையில் அல்லவா தம்மை இருத்திக்கொண்டார்! அவ்வளவு ஏன்... மனிதனிடமே தெய்வம் சீடனாக நின்று உபதேசம் பெற்ற அரிய சம்பவமும் நம் புண்ணிய பூமியில் நிகழ்ந்துள்ளது.</p>
<p class="content">திருநெல்வேலி மாவட்டம், ஏர்வாடிக்கு அருகில் இருக்கும் வைணவத்தலம் திருக்குறுங்குடி. நாம் சென்னையில் இருந்து ஏர்வாடிக்குச் சென்றோம். அங்கிருந்து ஒரு ஆட்டோவில் திருக்குறுங்குடி சென்றோம். அந்தத் தலத்தில்தான், மனிதராகப் பிறந்தவரிடம் தெய்வம் உபதேசம் பெற்ற நிகழ்ச்சி நடைபெற்றது. அதுபற்றிப் பின்னர் பார்ப்போம்.</p>
<p style="text-align: center"><img alt="" align="middle" width="600" height="414" src="http://www.vikatan.com/sakthi/2014/05/zdynmu/images/p6b.jpg"></p>
<p class="content">திருக்குறுங்குடி, திருக்குரங்கக்குடி, சித்தாசிரமம் போன்ற பெயர்களாலும் அழைக்கப் படுகின்றது. குரங்கம் என்ற சம்ஸ்கிருதச் சொல்லுக்கு 'மான்’ என்று பொருள். அழகிய மான்கள் நிறைந்த பகுதியாக இருந்ததால், திருக்குரங்கக்குடி என்றும், அருகில் உள்ள  மகேந்திரகிரியில் நிறைய சித்தர்கள் வசித்ததால் சித்தாசிரமம் என்றும் பெயர் பெற்றது.</p>
<p class="content">திருக்குறுங்குடியில் அன்பர் மாரியப்பன், நாம் நம்பிமலைக்குச் செல்வதற்கான ஏற்பாடுகளைச் செய்து வைத்திருந்தார். திருக்குறுங்குடியில் இருந்து நம்பிமலைக்குச் செல்ல, கோயில் சார்பாக நியாயமான கட்டணத் தில் அன்பர் மாரியப்பன் ஏற்பாடு செய்திருந்த ஜீப்பில் நம்பிமலைக்குப் பயணமானோம். சுமார் 5 கி.மீ தூரம் சென்றதும், வனத்துறை அதிகாரி அலுவலகம் தென்படுகின்றது. அங்கு ரூ.15 கட்டணமாகப் பெற்றுக்கொண்டு, அனுமதிச் சீட்டு தருகிறார்கள். அதன்பிறகே, நாம் நம்பிமலைக்குச் செல்ல முடியும்.</p>
<p class="content">மனத்துக்கு ரம்மியமாகவும், பார்வைக்குக் குளிர்ச்சியாகவும் அடர்ந்த மரங்கள் நிறைந்த பாதையில் 2 கி.மீ தொலைவு சென்றதும், மலைப்பாதை தொடங்குகிறது. 4 கி.மீ தூரம் உள்ள அந்த மலைப் பாதையைக் கடக்க 45 நிமிடங்கள் ஆனது. அந்த அளவுக்கு மேடும் பள்ளமும் ஜீப்பையும், நம்மையும் உலுக்கி எடுத்துவிட்டன. ஆனாலும், நமக்குக் கொஞ்சமும் சோர்வோ, களைப்போ தெரியவில்லை. அந்த அளவுக்கு இயற்கை எழில் சூழ்ந்த அந்தப் பிரதேசம் நம்மைப் புத்துணர்ச்சி கொள்ளச் செய்தது. மலை உச்சியை அடைந்ததும், ஜீப்பை நிறுத்திவிட்டு, நம்பிக்கோயிலுக்குச் செல்லும் படிகளில் ஏறிச் சென்றோம்.</p>
<p class="content">படிகள் ஏறிச் சென்றதும், நமக்கு இடப்புறம் உள்ள வாயில் வழியாக நம்பியின் திருக்கோயிலுக்குள் சென்று, மலைமேல் நம்பியை தரிசித்தோம். சிறிய அளவிலான கோயில்தான். ஆனால் பெருமாளின் அழகும், அருள் திறனும் நம்மைப் பெரிதும் ஈர்த்து விடுவதை நம்மால் அனுபவபூர்வமாக உணரமுடிகிறது. 'நம்பி வாருங்கள், நம்பி மலைக்கு! நீங்கள் நாடியதை எல்லாம் நானே உங்களை நாடி வந்து நிறைவேற்றுவேன்’ என்று தண்ணருள் பொழியும் கண்ணழகால் சொல்லாமல் சொல்கிறான் அந்த அழகன்.</p>
<p class="content">பெருமாளை மனம் குளிரக் குளிர சேவித்த நிறைவுடன், கோயிலுக்கு எதிராகச் செல்லும் படிகளில் இறங்கினால், 'சலசல’ என சங்கீத ஸ்வரம் பாடி நம்மை வரவேற்கிறது நம்பி ஆறு. சிறிய நீர்வீழ்ச்சியாக நம்பி மலையில் தோன்றி, நம்பியின் அருளால் நம்பி ஆறு என்ற பெயருடன் வளம் கொழிக்கச் செய்கிறது. சுமார் ஒரு மணி நேரம் நம்பிமலையில் இருந்துவிட்டு, ஜீப்பில் திரும்பும்போது, அன்பர் மாரியப்பன் திருக்குறுங்குடியில் ஐந்து நம்பிகள் கோயில்கொண்டு இருப்பதாகக் குறிப்பிட்டார்.</p>
<p class="content"><img alt="" align="right" width="260" height="500" src="http://www.vikatan.com/sakthi/2014/05/zdynmu/images/p6a.jpg">நம்பிமலையில் கோயில்கொண்டிருக்கும் நம்பி ரிஷிகேசனாக மலைமேல் நம்பி என்றும், திருக்குறுங்குடி கோயிலில் நின்ற நம்பி திரிவிக்கிரமனாகவும், இருந்த நம்பி ஸ்ரீதரனாகவும், கிடந்த நம்பி பத்மநாபனாகவும், கோயிலுக்குச் சற்றுத் தொலைவில் அமைந்துள்ள கோயிலில், திருப்பாற்கடல் நம்பி என்ற பெயரில் வாமனனாகவும் அருள்கிறார்கள்.</p>
<p class="content">நம்பிமலையில் இருந்து திரும்பிய நாம் திருக்குறுங்குடி திருக்கோயிலுக்குள் செல்கிறோம். உள்ளே, கருவறைக்கு நேராக இருக்க வேண்டிய கொடிமரம் சற்றே விலகி இருப்பதைக் கண்டோம். அதற்குக் காரணமாக, சுவாரஸ்ய சம்பவம் ஒன்றை எடுத்துச் சொன்னார் அங்கிருந்த வயது முதிர்ந்த பக்தர் ஒருவர்.</p>
<p class="content">திருக்குறுங்குடி தலத்துக்கு அருகில் அமைந்துள்ள மகேந்திரகிரி மலை அடிவாரத்தில், தாழ்த்தப்பட்டதாகக் கருதப்பட்ட குலத்தில் தோன்றிய நம்பாடுவான் என்பவன், திருக்குறுங்குடி நம்பியிடம் அளவற்ற பக்தி கொண்டிருந்தான். தினசரி, கைசிகம் என்னும் பண்ணைப் பாடியபடி திருக்குறுங்குடி கோயிலுக்கு வருவது அவன் வழக்கம். ஆனாலும், அவனுக்குப் பெருமாளின் தரிசனம் கிடைத்தபாடில்லை.</p>
<p class="content">ஒருநாள், அவன் கோயிலுக்கு வரும்போது, ஒரு பிரம்மராட்சஸன் அவனைப் பிடித்துக் கொண்டான். அன்று கார்த்திகை மாதம், சுக்ல பட்ச ஏகாதசி. நம்பாடுவான்  அந்த பிரம்மராட்சஸனிடம், தான் ஏகாதசி விரதம் இருப்பதாகவும், பகவான் கோயில்முன் பாடித் தொழுதுவிட்டு வந்த பிறகு, தன்னை ஆகாரமாக்கிக் கொள்ளலாம் என்றும் தெரிவித்தான். பிரம்ம ராட்சஸன் சம்மதிக்கவே, நேராகக் கோயிலுக்குச் சென்று, மனம் உருகப் பாடினான். இத்தனை காலம் பாடியும் பகவானின் தரிசனம் கிடைக்காத தாபமும், திரும்புகையில் பிரம்மராட்சஸனுக்கு இரையாகப் போவதால், நாளை முதல் கோயிலில் வந்து பாடமுடியாதே என்ற ஏக்கமும் அவன் இதயத்தைப் பிழிய, அது அவன் பாடலை சோக கீதமாக்கியது. பரமபக்தனின் சோகம் கண்டு பொறுப்பானா பரந்தாமன்? தன் கருவறை நேரில் இருந்த கொடிமரத்தை சற்றே விலகி இருக்கும்படி சொல்லி, நம்பாடுவானுக்குத் தம் திவ்விய தரிசனம் தந்தருளினான்.</p>
<p class="content">கதையைக் கேட்ட சிலிர்ப்புடன் கோயிலுக்குள் நுழைந்த நம் பார்வையில், கொடிமரத்துக்கு அருகில் பெரிய மணி தென்பட்டது. அந்த மணியை யார், எதற்காகக் கட்டினார் தெரியுமா?</p>
<p class="content">ஆதித்தவர்மன் என்ற சேரமன்னன் கட்டியது அந்த பிரமாண்டமான மணி. திருக்குறுங்குடி சுந்தரபரிபூரண நம்பியிடம் அளப்பரிய பக்தி கொண்டிருந்த அந்த மன்னன், தினசரி நம்பிக் கோயிலில் அர்த்தஜாம பூஜை முடிந்த பிறகே, தான் உண்டு உறங்கச் செல்வான். ஆனால், அர்த்த ஜாம பூஜை முடிந்துவிட்டது என்பதை எப்படி அறிந்துகொள்வது? இதற்காக, கோயில் கொடிமரம் அருகில் ஒரு பிரமாண்ட மணியைக் கட்டி, தினசரி அர்த்தஜாம பூஜையின்போது ஒலிக்கச் செய்யும்படி கூறினான். பிரமாண்டமான அந்த மணியோசை எந்த ஊர்வரை கேட்கிறதோ அந்த ஊரில் ஒரு மணி, அதன் ஓசை எந்த ஊர்வரை கேட்கிறதோ அந்த ஊரில் ஒரு மணி... என திருவிதாங்கூர்வரை தொடர்ச்சியாக மணிகள் கட்டிவிட்டான். இதனால் திருக்குறுங் குடிக் கோயிலில் அர்த்தஜாம பூஜை நடை பெற்றதைச் சில மணித் துளிகளிலேயே அறிந்து கொண்டு, மானசிகமாக அர்த்தஜாம பூஜையை தரிசித்துவிட்டு, அதன்பிறகே உண்டு, உறங்கச் செல்வான். எத்தனை பக்தி! என்ன மதிநுட்பம்!</p>
<p class="content">இந்நிகழ்ச்சியைக் குறிக்கும் பாடல், கோயிலில் காணப்படுகிறது.</p>
<p class="content">திருக்குறுங்குடிக் கோயிலில், நம்பிக்கு உபதேசக் கோலம் என்றொரு தெய்வ வடிவத்தைக் கண்டோம். கூப்பிய கரங்களுடன் நம்பி நின்றபடி இருக்க, அவர்முன் எம்பெருமானார் அமர்ந்த வண்ணம் காணப்படும் அந்தக் கோலம்தான், மனிதராகத் தோன்றிய ஸ்ரீராமாநுஜர், நம்பிக்கு உபதேசம் செய்த கோலம்!</p>
<p style="text-align: center"><img alt="" align="middle" width="555" height="238" src="http://www.vikatan.com/sakthi/2014/05/zdynmu/images/p6.jpg"></p>
<p class="content">ஸ்ரீராமாநுஜர், தமது திவ்விய தேச யாத்திரையின்போது, திருக்குறுங்குடிக்கு வருகிறார். அவர் சம்சார சேதனர்களை எப்படிக் கரையேற்றப் போகிறார் என்பதை அவரிடமே கேட்டுத் தெரிந்து கொள்ளப் பரந்தாமனுக்கு ஆசை! ஒரு தாய், தனக்குத் தெரிந்த விஷயம்தான் என்றாலும், அதைத் தன் செல்ல மகனின் அமுத மொழியில் தெரிந்துகொள்ள ஆசைப்படுவாள் அல்லவா! அப்படி ஓர் ஆசை பரந்தாமனுக்கு.</p>
<p class="content">ஸ்ரீராமாநுஜரிடம் வந்த நம்பி, ''ராமர், கிருஷ்ணர் போன்றவர்களாலேயே கரையேற்ற முடியாத சம்சார சேதனர்களை உம்மால் எப்படி கரையேற்ற முடியும்?'' என்று கேட்டார்.</p>
<p class="content">சாட்சாத் ஆதிசேஷனின் அவதாரமாகப் போற்றப்படும் எம்பெருமானாருக்குத் தெரியாதா என்ன, வந்திருப்பது யார் என்று? நம்பியுடன் தாமும் விளையாட விரும்பியதுபோல், ''கேட்கும் அளவில் கேட்கப்பட்டால் உபதேசம் செய்யப்படும்'' என்றாராம்.</p>
<p class="content">அதன்படி, நம்பி சீடனாகக் கரம் கூப்பி நிற்க, ஸ்ரீராமாநுஜர் ஆசானாக அமர்ந்து உபதேசிக்கும் அந்தத் திருக்காட்சி, ஒருவர் எப்படிப்பட்டவராக இருந்தாலும், யாராக இருந்தாலும், அவரை குருவாக ஏற்றுக் கொண்டுவிட்டால், பக்தியுட னும், விநயத்துடனும் நடந்துகொள்ள வேண்டும் என்கிற பெரியதொரு தத்துவத்தை உணர்த்துகிறது.</p>
<p class="content">திருக்குறுங்குடி திருத்தலத்தையும், நம்பிமலைக் கோயிலையும் தரிசிக்கச் சென்ற வேளையில் நாம் தெரிந்துகொண்ட செய்திகள் நமக்குத்தான் எத்தனை எத்தனை அனுபவப் படிப்பினைகளைத் தந்திருக்கின்றன!</p>
<p class="content">அதுமட்டுமல்ல... திருக்குறுங்குடிக் கோயிலில் அருளும் நின்ற, இருந்த, கிடந்த என்ற மூன்று நம்பிகளின் வண்ணத் திருக்கோலம் தரிசித்த நம் மனத்தில், நம்பியின் அருளால், நம்பியின் அம்சமாக அவதரித்த நம்மாழ்வார், நம்பியைப் போற்றிய ஓர் அகச்சுவைப் பாடல் எதிரொலித்தது.</p>
<p class="content">எங்ஙனேயோ அன்னைமீர்காள்!<br>
என்னை முனிவது நீர்?<br>
நங்கள் கோலத் திருக்குறுங்குடி நம்பியை<br>
நான் கண்டபின்<br>
சங்கினோடும் நேமியோடும்<br>
தாமரைக் கண்களோடும்<br>
செங்கனிவாய் ஒன்றினோடும்<br>
செல்கின்றது என் நெஞ்சமே!</p>
<p style="text-align: right"><span style="color: #ff0000"><strong>  படங்கள்: தி.ஹரிஹரன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஏழுநாள் திருவிழா... </div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><u><span style="color: #ff0000"><strong>விருகம்பாக்கம் பெருமாளுக்கு விமானத்தில் வரும் ஸ்ரீஆண்டாள் மாலை! </strong></span></u></p>
<p class="content"><span style="color: #ff0000"><strong>'செ</strong></span>ன்னையில், விருட்சம்பாக்கம் எங்கே இருக்கிறது என்று தெரியுமா? குழம்பவே குழம்பாதீர்கள்! விருகம்பாக்கம்தான் ஒருகாலத்தில் விருட்சம்பாக்கம் என அழைக்கப் பட்டதாம். இங்கே, காளியம்மன் கோயில் தெருவில் அமைந்துள்ளது, ஸ்ரீசுந்தர வரதராஜ பெருமாள் கோயில். சுமார் 700 வருடப் பழைமை வாய்ந்த இக்கோயிலில் கருடஸேவை...’</p>
<p class="content">- ஆர்வத்துடன் ஃபோனில் தகவலைப் பகிர்ந்து கொண்ட விருகம்பாக்கம் வாசகர் கே. மாணிக்கம், இந்தக் கோயிலையும் திருவிழா குறித்த விஷயங்களையும் சக்திவிகடனில் வெளியிடலாமே’ என்ற வேண்டுகோளையும் முன்வைத்தார். அதை ஏற்று நாமும் புறப்பட் டோம், ஸ்ரீசுந்தர வரதராஜரைத் தரிசிக்க!</p>
<p style="text-align: center"><img align="middle" width="555" height="757" alt="" src="http://www.vikatan.com/sakthi/2014/05/zdynmu/images/p14.jpg"></p>
<p class="content">புராதனமான இந்தக் கோயில், ஒருகட்டத்தில் முழுவதுமாகச் சிதைந்துவிட, அந்தப் பகுதி மக்கள் பெருமாளுக்குக் குடிசை ஒன்றை எழுப்பி, பூஜைகள் செய்து வழிபட்டு வந்துள்ளார்கள். பிறகு, ஆராவமுத ஐயங்கார் போன்ற பலரின் கூட்டுமுயற்சியால் கட்டடங்கள் எழுப்பப்பட்டு, சந்நிதிகள் <img align="right" width="160" height="488" alt="" src="http://www.vikatan.com/sakthi/2014/05/zdynmu/images/p14a.jpg">அமைக்கப்பட்டு, அழகிய ஆலயமாக உருவெடுத்து, கடந்த 2003-ம் வருடம் கும்பாபி ஷேகம் நடைபெற்றது.</p>
<p style="text-align: left">ஸ்ரீதேவி- ஸ்ரீபூதேவியுடன் அழகு ததும்பக் காட்சி தருகிறார் சுந்தர வரதராஜ பெருமாள். இவரின் சந்நிதியில் வந்து நின்றாலே, நம் சங்கடங்கள் யாவும் நீங்கும் என்பது ஐதீகம்!</p>
<p class="content">ஸ்ரீஅனுமன், ஸ்ரீராமானுஜர், ஸ்ரீநம்மாழ்வார், ஸ்ரீஅழகிய மணவாளர், திருமங்கை ஆழ்வார் ஆகியோருக்கும் சந்நிதிகள் உள்ளன. பெருமாளுக்கு எதிரில் ஸ்ரீகருடாழ்வார் சந்நிதி கொண்டிருக்க, பக்கத்தில் ஸ்ரீஆண்டாள் சந்நிதி கொண்டு, பெருமாளைச் சேவித்தபடி காட்சி தருகிறார்.</p>
<p class="content">வருடந்தோறும் வைகாசி மாத விசாகத்தின்போது பிரமாண்டமாகவும் சிறப்பாகவும் நடை பெறுகிறது, பிரம்மோத்ஸவ விழா. இந்த வருடம், வருகிற மே மாதம் 11-ம் தேதி துவங்கி, ஏழு நாள் விழாவாகச் சிறப்புற நடைபெறுகிறது.</p>
<p class="content">இதையொட்டி, பிரம்மோத்ஸவ விழாவில் பெருமாளுக்குச் சிறப்பு வழிபாடுகள் தினமும் நடை பெறுகின்றன. இந்திர விமானம்,  சேஷ வாகனம், தோளுக்கினியான், சந்திரப் பிரபை, சூரியப் பிரபை, அனுமன் வாகனம், கருட வாகனம் ஆகிய வாகனங்களில் தினமும் பெருமாள் திருவீதியுலா வந்து, சேவைசாதிப்பதைக் காணக் கண் கோடி வேண்டும்.</p>
<p class="content">காஞ்சிபுரம் ஸ்ரீவரதராஜ பெருமாள் கோயிலில் கருட சேவை நடைபெறும் அதேநாளில், இங்கேயும் கருடசேவை நடைபெறும் என்பது சிறப்பு. அதற்கு முதல் நாள், விருதுநகர் மாவட்டம் ஸ்ரீவில்லிபுத்தூர் ரங்கமன்னார் கோயிலில் இருந்து, ஸ்ரீஆண்டாளுக்கு அணிவிக்கப்பட்ட மாலை, விமானத்தின் மூலம் கொண்டு வரப்பட்டு, மறுநாள் பெருமாளுக்கு அலங்கரிக்கப்படும் எனப் பூரிப்புடன் சொல்கிறார்கள் பக்தர்கள். அருகில் உள்ள காளியம்மன் கோயிலில் இருந்து ஸ்ரீஆண்டாள் மாலை, மேளதாளத்துடன் கொண்டு வரப் படும் அழகே அழகு!</p>
<p style="text-align: right"><span style="color: #ff0000"><strong>- ரெ.சு.வெங்கடேஷ் </strong></span></p>
<p style="text-align: right"><span style="color: #ff0000"><strong>படங்கள்: எஸ்.பி.ஜெர்ரி ரெனால்ட் விமல்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அருட்களஞ்சியம்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><strong><img alt="" align="middle" width="350" height="563" src="http://www.vikatan.com/sakthi/2014/05/zdynmu/images/p94b.jpg"></strong></span></p>
<p style="text-align: center"><span style="color: #ff0000"><strong>காஞ்சி மகாபெரியவா அருளியது... </strong></span></p>
<p class="content"><span style="color: #ff0000"><strong>ஒ</strong></span>வ்வொரு சிவன் கோயிலிலும் பிராகாரத்தில் தெற்கு முகமாய் ஒரு மூர்த்தி உட்கார்ந்துகொண்டு இருக்கும். அந்த மூர்த்தியைப் பார்த்தால், முகத்தில் ஒரு புன்னகை தவழுவது தெரியும். அந்த மூர்த்தியைத் தரிசிப்பவர்கள் எல்லோரும் அந்த ஸந்நிதியில் ஒரு நிமிஷம் நின்றுவிட்டுத்தான் செல்வார்கள். அப்படி வசீகரிக்கும் தன்மை அந்த மூர்த்தியினிடத்தில் இருக்கிறது. அந்த மூர்த்திக்குப் பெயர் தக்ஷிணாமூர்த்தி.</p>
<p class="content">அந்த மூர்த்தியின் கீழே இருபுறங்களிலும் வயதான நான்கு கிழவர்கள் இருப்பார்கள். அவர்கள் தக்ஷிணாமூர்த்தியிடம் உபதேசம் பெற்றுக்கொள்வதற்காக வந்தார்கள். அந்த மூர்த்தியைப் பார்த்த உடனேயே, அவர்கள் தாங்கள் வந்த காரியத்தை அடைந்து ஆனந்தத்தில் மூழ்கி, அந்த மூர்த்தியைத் தரிசித்துக் கொண்டு அங்கேயே இருக்கிறார்கள்.</p>
<p class="content">அதுபோல் நாம் ஒருவரைப் பார்த்து, அதனால் நமது மனத்துக்கு ஒரு தெளிவு ஏற்படுமேயானால், அவரையே நம் குருவாக வரித்துவிடலாம். குரு என்ற பதத்துக்கு அஞ்ஞானத்தைப் போக்குகிறவர் என்று அர்த்தம். அஞ்ஞானத்தினால் தத்தளித்துக்கொண்டு இருக்கும் நமது மனத்தை யாராவது தெளிவுபடுத்துவாரேயானால், அவரே நமது குரு.</p>
<p style="text-align: right"><span style="color: #0000ff">'மௌனகுரு’ ஓவியம்: கோபுலு (1957 விகடன் தீபாவளி மலரில் இருந்து...) </span></p>
<p style="text-align: center"><span style="color: #0000ff"><img alt="" align="middle" width="555" height="493" src="http://www.vikatan.com/sakthi/2014/05/zdynmu/images/p94a.jpg"></span></p>
<p class="content"><span style="color: #ff0000"><u>நாகஸ்வரம் </u></span></p>
<p class="content"><span style="color: #ff0000"><strong>வா</strong></span>த்திய ஸங்கீதத்திற்கு, நம் நாட்டில் ஆதி காலந்தொட்டு ஒரு தனிச் சிறப்பு உள்ளது. இசைக் கருவிகளின் மூலமாகத்தான் மனிதன் ஸங்கீத சாஸ்திரத்தின் பல தத்துவங்களையும், மர்மங்களையும் உணர்ந்தான். சிவபெருமான் கையில் டமருகமும், கண்ணன் கையில் குழலும், ஸரஸ்வதி தேவியார் கையில் வீணையும் இருப்பதில் ஓர் ஆழ்ந்த கருத்து இருக்கிறது. வீணை, வேணு, மிருதங்கம் என்னும் மூன்று வாத்தியங்களைப் பற்றிச் சிறப்பாகப் பல நூல்களில் கூறப்பட்டிருக்கிறது.</p>
<p class="content"><img alt="" align="right" width="362" height="74" src="http://www.vikatan.com/sakthi/2014/05/zdynmu/images/p94c.jpg">இந்திய ஸங்கீதத்தின் பல அருமையான நுட்பங்களைத் தெளிவுற வாசித்துக் காட்டக்கூடிய வாத்தியங்களில் நாகஸ்வரமும் ஒன்றாகும். இந்த மேன்மையான வாத்தியம் சுமார் 600 வருஷங்களுக்கு முன்புதான் வழக்கிற்கு வந்தது. 13-ம் நூற்றாண்டில் எழுதப்பட்ட ஸங்கீத ரத்னாகரத்தில் இந்த வாத்தியம் பற்றிக் கூறப்படவில்லை. 13-ம் நூற்றாண்டு வரையிலுள்ள சாஸனங்களிலும் (Epigraphical records) இந்த வாத்தியத்தைப் பற்றிக் கூறப்படவில்லை. தமிழ்நாட்டிலுள்ள புராதன கோயில் சிற்பங்களிலும் இந்த வாத்தியம் காணப்படவில்லை (கும்பகோணம் கும்பேஸ்வர ஸ்வாமி ஆலயத்தில் ஒரு நாகஸ்வர சிற்பம் இருக்கிறது. ஆனால், அது பிற்காலத்தில் அந்த மண்டபத்தைப் புதுப்பித்தபோது ஏற்பட்டதெனத் தெரிகிறது). கோயில்களில் நவ ஸந்திகளில் வாசிப்பதற்குப் பல வாத்தியங்கள் ஆகமங்களில் கூறப் பட்டுள்ளன. அவற்றில் நாகஸ்வரம் காணப்படவில்லை. ஆகவே, இந்த வாத்தியம் மத்திய காலத்துக்குப் பின் (Mediaeval Period) ஏற்பட்டது என்பதில் ஐயமில்லை. 'புஜங்கஸ்வரம்’ அல்லது மகுடி என்னும் வாத்தியம் பழைமையானது. புராதன கோயில்கள் பலவற்றில் இதன் சிற்பத்தைப் பார்க்கலாம்.</p>
<p class="content">நவீன காலத்தில், அதாவது சுமார் 20 வருஷங்களாக இந்த வாத்தியத்தை 'நாதஸ்வரம்’ என்று சிலர் அழைக்க ஆரம்பித்திருக் கிறார்கள். இந்தப் புதுப் பெயருக்கு சரித்திரத்திலும், சாஸ்திரத்திலும் ஆதாரம் கிடையாது. முத்துஸ்வாமி தீக்ஷிதர், ஆலய உற்சவ ஸம்பிரதாயங்களுக்குப் பேர்போன திருவாரூர் க்ஷேத்திரத்திலேயே இருந்தவர். பல நாகஸ்வரக்காரர்களும் அவருக்குச் சீடர்களாக இருந்தவர்கள். அப்படிப்பட்டவர் 'தியாகராஜ மஹத்வஜாரோலு’ என்னும் ஸ்ரீராக கீர்த்தனத்தில் 'நாகஸ்வரம்’ என்றே குறிப்பிடுகிறார்.</p>
<p class="content">அனுபல்லவியில்,</p>
<p class="content">ஆகமஸித்தாந்த ப்ரதிபாத்யம் ஆனந்தசந்த்ர சேகரவேத்யம்<br>
நாகஸ்வர மத்தளாதி வாத்யம் நாமரூபாதீத மனாத்யம்</p>
<p class="content">என்னும் ஸாஹித்யம் காண்கிறது. 'ஆகம’ என்பதற்குச் சரியாக 'நாகஸ்வர’ என்று எதுகை பொருத்தத்துடன் வருவதால், 'நாகஸ்வரம்’ என்பதே ஸம்பிரதாயமான பெயரென்பது நிச்சயமாகிறது. இரத்தினகிரி உலாவில் (16-ம் நூற்றாண்டு) நாகஸ்வரம் என்னும் பெயரே காணப்படுகிறது.</p>
<p class="content">'நாக சின்னம்’ என்னும் பெயரும் இந்த வாத்தியத்துக்கு உள்ளது. 'சின்னம்’ என்றால் குழல் ரூபமாக உள்ள ஒரு காற்று வாத்தியம். சென்ற நூற்றாண்டிலிருந்த பழனி மாம்பழக் கவிச் சிங்க நாவலர் 'நாக சின்னம்’ என்று இந்த வாத்தியத்தைக் குறிப் பிடுகிறார். இவர் விச்வகர்ம வகுப்பினரைச் சேர்ந்தவர். இந்த வகுப்பினரே இந்த வாத்தியத்தைச் செய்பவர். மதுரை தமிழ்ச் சங்கத்தின் சொல்லகராதியிலும் நாக சின்னம் என்னும் பதம் காண்கிறது.</p>
<p class="content"><img alt="" align="right" width="210" height="362" src="http://www.vikatan.com/sakthi/2014/05/zdynmu/images/p94.jpg">நாயனம் என்னும் பெயர், நாக சின்னத்திலிருந்து மருவி வந்திருக்கலாம். ஆந்திர தேசத்தில், 'நாகஸ்வரம்’ என்னும் பதத்தை 'மகுடி’க்கு உபயோகப்படுத்து கிறார்கள். நாகஸ்வரம் என்பது புஜங்க ஸ்வரத்தின் மொழிபெயர்ப்பாகும். தமிழ்நாட்டு நாகஸ்வரத்தை, தெலுங்கு தேசத்தில் 'ஸனாய்’ என்று அழைக்கிறார்கள். எப்படிப் பார்த்தாலும் 'நாதஸ்வரம்’ என்னும் பெயருக்கு இடமே கிடையாது!</p>
<p class="content">'நாகஸ்வர’த்துக்கு 'நாகஸுரம்’ 'நாகஸரம்’ என்னும் பெயர்களும் சில இடங்களில் காணப்படுகின்றன. நாயன வாத்தியத்தின் நாதவர்ணம் ஒருவாறு புஜங்கஸ்வர வாத்தியத்தின் நாத வர்ணத் தைப் போல் இருந்ததால், இந்த வாத்தியத்துக்கு நாகஸ்வரம் என்னும் பெயர் வந்திருக்கலாம்.</p>
<p style="text-align: right"><span style="color: #0000ff"><strong>- புரொபஸர் பி.ஸாம்பமூர்த்தி </strong></span></p>
<p style="text-align: right"><span style="color: #0000ff"><strong>(1952 விகடன் தீபாவளி மலரில் இருந்து) </strong></span></p>
<p class="content"><span style="color: #ff0000"><strong><u>மனத்தைக் கவரும் தக்ஷிணாமூர்த்தி! </u></strong></span></p>
<p class="content">குருர் பிரம்மா குருர் விஷ்ணு<br>
ருர் தேவோ மஹேச்வர:<br>
குரு ஸாக்ஷ£த் பரம் பிரும்மா<br>
தஸ்மை ஸ்ரீ குரவே நம:</p>
<p class="content">'ஹரி ஓம், நன்றாக குரு வாழ்க, குருவே துணை’ என்று கற்றுக் கொடுத்த பின்தான், நம் நாட்டில் சுவடி துவக்குதல் வழக்கம். பழங்காலத்து ஏட்டுச் சுவடிகளில் எல்லாம் இதைப் பார்க்கலாம்.</p>
<p class="content">உலக வாழ்வில் உடலை வளர்ப்பவள் தாய்; உயிரை வளர்ப்பவன் இறைவன்; ஆனால், உலகிற் பிறந்தவர்கள் நல்வாழ்வு நடத்த உயிருக்கும் உடலுக்கும் பெரிதாகிய அறிவை வளர்ப்பவன் ஆசிரியன். இந்த ஆசிரியத்தன்மையில் அமர்ந்து சகல உயிர்க்கும் ஒரு குருவாய் இறைவன் இருக்கும் திருக்கோலமே சாக்ஷ£த் தக்ஷிணாமூர்த்தியின் திருவுருவம். 'குருவில்லா வித்தை உருவில்லை’ என்பதுபோல ஆன்ம குருவில்லாத வித்தையும் பயனுடையதாகாது.</p>
<p class="content">அறிவே உருவாய் அமைந்த திருமுகமும், சின்முத்திரையும், வற்றாத கல்வி நிறைந்த சித்திரப் பொற்குடமும், தாமரை மலரும், அக்கமாலைக் கோவையும் பூண்ட அபயக் கரங்களும், தண்டையமைந்த திருத்தாளும் கொண்டு, கண்டார் மனத்தைக் கவருகின்றது, இச் சித்திரம்.</p>
<p style="text-align: right"><span style="color: #0000ff"><strong>ஓவியம்: சர்மா </strong></span></p>
<p style="text-align: right"><span style="color: #0000ff"><strong>(1957 விகடன் தீபாவளி மலரில் இருந்து)</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சித்தத்தைத் தெளிவாக்கும் ஜோதிட சிந்தனைகள்! </div>
<div class="subtitle1">காலக் கணிதத்தின் சூத்திரம்</div>
<div class="subtitle2">சேஷாத்ரிநாத சாஸ்திரிகள்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>மி</strong></span>துனம், கன்னி ஆகிய இரண்டு ராசிகளில் ஒன்றில், பிறந்த வேளை (லக்னம்), நட்சத்திர பாதம் (சந்திரன்) இருக்கும் நிலையில், குருவின் த்ரிம்சாம்சகத்தில் பிறந்தவள், பதிவிரதையாக விளங்குவாள். கணவனின் ஆசை, ஆர்வம், எண்ணம் ஆகியவற்றை நிறைவேற்றுவதில் மிகுந்த கவனம் செலுத்துவாள். உடலுறவுக்குக் கணவனைத் தவிர மற்றவர்களுக்கு இடமளிக்க மாட்டாள்.</p>
<p class="content">கணவனைத் தவிர, தவறான எண்ணத்துடன் மற்றவர்கள் குறித்த நினைவானது, பதிவ்ரதை என்ற தகுதியை இழக்கவைக்கும்.தவறான எண்ணத்துடன் மாற்றானோடு பேசுவது, அரவணைப்பது, கண்ணால் பார்த்து மனத்தைப் பறிகொடுப்பது என்பதெல்லாம் 'பதிவ்ரதை’ எனும் தகுதியை இழக்கவைக்கும். உடலுறவு மட்டுமே அதன் இழப்பாகாது; உள்ளத்தின் உறவும் இழப்பாகும். அப்படியானவர்கள் 'ஒருவனுக்கு ஒருத்தி’ என்ற சட்டதிட்டத்துக்கு உட்பட்டு வாழ்பவர்கள் அல்ல!</p>
<p class="content">ஆனால் மேலே சொன்னதுபோன்ற வேளையில் பிறந்தவள், ஒருவனோடு மட்டுமான உறவில் முழு மகிழ்ச்சியை எட்டிவிடுவாள்.  அப்படி மகிழும் மனம் மாற்றானை ஏறெடுத்தும் பார்க்காது. அப்படியொரு திடமான எண்ணம் அவளது இயல்பாக இருக்கும். மாறுபட்ட, கட்டுப்பாடு இல்லாத உடலுறவால் இருவரும் பிணியில் சிக்கித் தவிக்க நேரிடும். சுகாதாரத்தைக் காப்பாற்ற 'ஒருவனுக்கு ஒருத்தி’ என்ற கோட்பாடு உதவும். இது,  சமுதாயக் கட்டுக்கோப்பு சிதறாமல் இருக்கவும் ஓர் அரணாக அமைகிறது.</p>
<p style="text-align: center"><strong><img alt="" align="middle" width="598" height="598" src="http://www.vikatan.com/sakthi/2014/05/zdynmu/images/p74c.jpg"></strong></p>
<p class="content">அடக்கம், தெளிவு, திடம் ஆகிய அத்தனையும் அவளது இயல்பில் கலந்திருக்கும். அந்தத் தூய்மையான மனம் அருளையும் வழங்கும்; அதைச் சீண்டினால் அழிவையும் சந்திக்கவைக்கும். தவமிருந்து சேமித்த பக்குவம் அவளிடம் உண்டு. இப்படியான அருங்குணம்- பண்பு குறித்த பெருமையை விளக்கும் புராணத் தகவல்கள் கட்டுக்கதையன்று. மனப்போக்கை அலசி ஆராய முற்பட்ட மனோதத்துவ நிபுணர்களுக்கு, அவளின் மனநிலை ஒரு பாடமாக இருக்கும். துரதிர்ஷ்டவசமாக இன்றையச் சூழல், 'ஒருவனுக்கு ஒருத்தி’ என்ற கோட்பாட்டை மறந்து, பிணியில் சிக்கித் தவிக்கவைக்கிறது. சமுதாயக் கட்டுக்கோப்பை சிதறடிக்க வைக்கிறது. இழப்பை சரிக்கட்ட இல்லாத ஒன்றைத் தேடி அலைய வைக்கிறது. விலங்கினங்களின் தரத்துக்கு தன்னைத் தாழ்த்திக்கொள்ள வைக்கிறது.</p>
<p class="content">இயற்கையின் கோட்பாடும் மனோதத்துவமும் இணைந்து செயல்படும் பாங்கினை ஜோதிடத்தில் காணலாம். இயற்கையின் கோட்பாட்டின் துணையோடு மனப்போக்கின் தரத்தை ஆராய்வது, ஜோதிடத்தின் குறிக்கோள். விண்வெளியில் சந்திரன், புதன், சுக்கிரன், சூரியன், செவ்வாய், குரு, சனி என்கிற வரிசையில் கிரகங்கள் சுழன்று கொண்டிருக்கும். அந்தச் சுழற்சியானது உலக இயக்கத்துக்குத் துணைபுரியும்.</p>
<p class="content">குருவுக்கு இருபுறமும் இரண்டு வெப்பக் கிரகங்கள் இருக்கும். சனி வெப்பம் மிக்கவன். செவ்வாயும் அப்படியே. குரு தட்பக் கிரகம். கிடுக்கிப்பிடி போல் மாட்டிக் கொண்டிருக்கும் குரு, தனது இயல்பை இழக்காமல் இருப்பார். ஆக, இரு வெப்பங்களின் தாக்கத்திலும் சுண்டிப்போகாமல், தனது தட்பத்தால் அடக்கும் திறமை பெற்றவர். தமது சேர்க்கை அல்லது பார்வையால் வெப்பக் கிரகத்தின் தாக்கத்தை மறைத்து, அதன் இயல்பை மாற்றி அமைப்பவர் அவர். தெளிவு, திடம், அடக்கம் ஆகிய மூன்றும் அவர் இயல்பில் தென்படுவதால், அவரது த்ரிம்சாம்சகத்தில் பிறந்தவள், அந்த மூன்று இயல்புகளையும் பெற்றிருப்பதை, 'பதிவ்ரதை’ என்ற உயர்வு வெளிப்படுத்துகிறது.</p>
<p style="text-align: center"><img alt="" align="middle" width="555" height="492" src="http://www.vikatan.com/sakthi/2014/05/zdynmu/images/p74b.jpg"></p>
<p class="content">கடமை, கட்டுப்பாடு மற்றும் சட்டத்திட்டங் களில் உள்ள திடசித்தம் 'பதிவ்ரதை’ என்ற சொல்லில் விளக்கப்பட்டிருக்கிறது. அந்த திடசித்தம் மற்ற விஷயங்களிலும் இணைந்து பெருமையையும் பெருந்தன்மையையும் வளர்க்க உதவும் என்பது சிறப்பு. மறுமணமும், கலப்பு மணமும், விவாகரத்தும் மலிந்த இன்னாளில், 'பதிவ்ரதை’ கோட்பாடு காணாமல் போயிவிட்டது என்ற விதண்டாவாதத்துக்கு இடமில்லை. கணவன் விஷயத்தில் ஏற்பட்ட மனோதிடம் மறைந்தாலும், மறைக்கப்பட்டாலும் அதற்கு அடிப்படையாக இருந்த திடசித்தமானது, அவளுடைய வாழ்க்கைக்கு வழிகாட்டியாக மாறுவதைத் தடுக்க முடியாது.</p>
<p class="content">எத்தனை வீராங்கனைகள், பெண் சிங்கங்கள் இன்று வளைய வருகிறார்கள். அதில் திருமணமாகாதவர்களும், கணவனை இழந்தவர்களும் அடங்குவர். கணவன் இருந்தால், 'பதிவ்ரதை’ என்ற அந்தஸ்தில் அவளது திடசித்தம் பளிச்சிடுகிறது என்பது பொருள். இறுக்கமான காதலில் திருமணத்தில் இணைய வேண்டும் என்பது திடசித்தம். இணைப்பில் இருந்து வெளியேறவும் அதே திடசித்தம் பயன்பட்டது. பதிவ்ரதையின் திடசித்தத்தின் இலக்கணம் வேறு.  ஆராய்ந்து முடிவெடுத்த பிறகு அதில் நுழைந்து செயல்படுவதற்கு இடையூறு தென்பட்டால், அதை எதிர்த்துப் போராடி வெற்றியை எட்டுவதும் திடசித்தமாகும். மனோதத்துவத்தில் நிறைவை எட்ட ஜோதிடம் வேண்டும்.</p>
<p class="content">கடகம் நீர் ராசி. சந்திரன் தட்பக்கிரகம். அவனும் நீரில் இருந்து  தோன்றியவன் (பாற்கடல் கடைந்தபோது வந்தவன் என்கிறது புராணம்). 'சந்திரன் நீர்மயன்’ என்கிறார் வராஹமிஹிரர் (ஸலில மயேசசினி). குரு தட்பக்கிரகம். அவர் அங்கு உச்சனாக பலம் பொருந்தியவராக விளங்குகிறார். மற்றக் கிரகங்களின் விகிதாசாரப்படி தட்பம் இருப்பதால், அவற்றை தட்பக்கிரகம் என்கிறோம். குருவில்... தட்பத்தின் எல்லை தொட்டு இருப்பதால், அவரது சேர்க்கை வெப்பத்தைத் தணிக்கும் தகுதியைப் பெற்றிருக்கும்.</p>
<p class="content">கடகத்தில் குருவை உச்சனாக சித்திரிப்பதில் இருந்து, அவர் முழு தட்பம் பெற்றவர் அதாவது வெப்பத்தால் வெல்ல முடியாத தட்பம் இருப்பவர் என்று பொருள்கொள்ளலாம். பனிக் கட்டியாக மாறிய குளிர், வெப்பத்தைத் தலைதூக்கவிடாது. ஏழில் இருக்கும் செவ்வாயின் வெப்பத்தை குருவின் சேர்க்கையும், பார்வையும் தணித்துவிடும். குரு சேர்க்கை, பார்வை செவ்வாய் தோஷத்தை அகற்றிவிடும் என்கிற வழக்குச்சொல்லும் குருவின் அளவுகடந்த தட்பத்தின் வெளிப்பாடு!</p>
<p style="text-align: center"><img alt="" align="middle" width="520" height="567" src="http://www.vikatan.com/sakthi/2014/05/zdynmu/images/p74a.jpg"></p>
<p class="content">இங்கு வெப்பக் கிரகம், வெப்பக் கிரக ராசியில் உச்சம் பெறுகிறது. தட்பக்கிரகம், தட்பக்கிரக ராசியில் உச்சம் பெறுவதைக் கவனிக்க வேண்டும். சூரியனும் செவ்வாயும் வெப்பக்கிரக ராசியில் உச்சம் பெறுகிறார்கள். சந்திரனும், சுக்கிரனும், குருவும் தட்பக்கிரக ராசியில் உச்சம் பெறுகிறார்கள். சூரியனிடம் இருந்து வெளிவந்த கிரகம் சனி. சந்திரனிடம் இருந்து வெளிவந்த கிரகம் புதன். இருவரும் அலிகள். சனி ஆணானாலும் அலியாகச் சுட்டிக்காட்ட, பெண் கிரகமான சுக்கிர கிரக வீட்டில் உச்சம் பெற்றதாகக் காட்டப்பட்டிருக்கிறது. சனி வெளி வந்தது, வெப்பக் கிரகமான சூரியனில் இருந்து. இணைந்தது தட்பக்கிரகம்; அலியைச் சுட்டிக்காட்டியது. வெப்பமிகுதியில் ஆண் அலியாக மாறினான். தட்பக்கிரகமான சந்திரனிடம் இருந்து வெளிவந்த புதன் தட்பக்கிரகம். ஆகையால் தனது வீட்டிலேயே உச்சம் பெற்று இருப்பதால் தட்பத்தின் மிகுதியால், பெண் அலியாக சுட்டிக் காட்டப்பட்டது.</p>
<p class="content">பெண் ஜாதகத்தில் 7-ம் வீட்டில் சனியும் புதனும் சேர்ந்து இருந்தால், அவளுக்கு வரும் கணவன் அலியாக இருப்பான் என்ற விளக்கம் ஜோதிடத்தில் உண்டு. அலி பண்பையும் சேர்த்து சுட்டிக்காட்டும் நோக்கத்துடன் புதன் தனது வீட்டிலும், சனி சுக்கிரன் வீட்டிலும் உச்சம் பெறுவர் என்று விளக்கமளித்தது. சந்திரன், சுக்கிரன், புதன் - இவர்களில் விகிதாசாரப்படி ஏற்றக் குறைச்சலோடு (சந்திரன்) தென்படுவதால், அவற்றின் தட்பம் வெப்பத்தால் உறிஞ்சப்பட்டு, வெப்பச் சூழலை ஏற்படுத்திவிடும்.</p>
<p class="content">ஆண் ஜாதகத்தில் 7-ல் சுக்கிரனும் செவ்வாயும் சேர்ந்து இருந்தால், செவ்வாயின் வெப்பம் தட்பக்கிரகமான சுக்கிரனையும் ஆட்கொண்டுவிடும். செவ்வாயோடு (வெப்பம்) சேர்ந்த சுக்கிரனும் (தட்பம்) பாபியாகி விடுகிறான் என்று ஜோதிடம் விளக்கும். ஆகையால், 'செவ்வாய் ஒரு பாபக்ரஹம், செவ்வாயின் சேர்க்கையில் சுக்கிரனும் பாபியாகி விடுவான் (பாபஸம்யுக்தசுக்ர:)’ என்று வெப்பமானது, தட்பத்தை ஆட்கொள்வதை விளக்கும்.</p>
<p class="content">ஹரித்வாரில் ஓடும் கங்கையில், உச்சி வெப்பத்தில் குளிப்பவனுக்கு நீர்மட்டத்தின் மேலெழுந்தவாரியாக வெப்பம் அனுபவப்படும். ஆழமாக உள்ளே சென்றால் தட்பத்தின் அனுபவம் முழுமையாகக் கிடைக்கும். கதிரவன் கிரணத்தின் வெப்பம் உள்ளே செல்ல முடியாமல் தட்பம் தடுத்துவிடும். இங்கு தட்பம் வென்று விடுகிறது. அந்த அளவுக்கு குருவின் தட்ப நிலையானது எந்த வெப்பத்தையும் ஆட்கொண்டுவிடும். சூடேறிய தோசைக்கல்லில் கையால் தெளித்த நீர் நொடியில் மறைந்துவிடும். இங்கு வெப்பத்தின் தாக்கம் வலுப்பெறவில்லை; தட்பம் வலுவிழந்து இருப்பதால் ஆட்கொண்டுவிட்டது. இப்படி, எல்லா சிந்தனைகளும் உருவாவதற்கு, வெப்பதட்பத்தின் விகிதாசாரக் கலவை காரணமாவது உண்டு.</p>
<p class="content">இங்கு ராசி முழுதும் புதன் பரவியிருப்பான். ஒற்றைப்படை ராசியில் 10 பாகைகளுக்கு மேல் 8 பாகைகள் குருவின் த்ரிம்சாம்சகம் இருக்கும். இரட்டைப்படை ராசியில் 12 பாகைகளுக்கு மேல் 8 பாகைகள் குரு த்ரிம்சாம்சகம் இருக்கும். 'த்ரேக்காணத்தில் 2-வது த்ரேக்காணம் இணைந்து  இருக்கும். ஹோரையைப் பொறுத்தவரையிலும் இரண்டிலும் (இரு ராசிகளிலும்) சூரிய- சந்திரர்கள் பங்கு விகிதாசாரப்படி இணைந்திருக்கும். அவற்றின் தாக்கத்தைப் பின்னுக்குத் தள்ளி குரு த்ரிம்சாம்சகம் தனது இயல்பை, அவளிடம் ஏற்படுத்தி பதிவ்ரதையாக மாற்றுகிறார்.திடசித்தத்தில் தன்னை உயர்த்திக்கொள்ள வழிவகுக்கிறார்.</p>
<p style="text-align: center"><img alt="" align="middle" width="550" height="596" src="http://www.vikatan.com/sakthi/2014/05/zdynmu/images/p74.jpg"></p>
<p class="content">ராசியில் புதன், ஹோரையில் சூரிய- சந்திரர்கள், த்ரேக்காணத்தில் ஒற்றைப்படை ராசியில்- ஐந்துக்கு உடைய சுக்கிரன்; இரட்டைப் படை ராசியில் ஐந்துக்கு உடைய சனி. அதாவது சூரியன், சனி என்ற இரு வெப்பக் கிரகங்கள்; புதன், சுக்கிரன் என்ற இரண்டு தட்பக்கிரகங்கள். இவற்றின் இணைப்பில் ஏற்பட்ட மாறுதலை தனது தட்பத்தால் விலக்கி குரு த்ரிம்சாம்சகம் வென்று, அதில் பிறந்தவளை திடசித்தம் உள்ளவளாக சித்திரிக்கவைக்கிறது.</p>
<p class="content">சந்திரகேந்திர குரு (கஜகேஸரி யோகம்) 1, 4, 7 10 வீடுகளில் ஒன்றில் சந்திரனும், ஒன்றில் குருவும் இருந்தால் (சந்திரனோடு இணைந்தாலும்), ஒன்றுக்கொன்று கேந்திரத்தில் அமைந்தாலும்... இரு தட்பக்கிரகங்களின் சம்பந்தத்தில்- குரு தட்பத்தால் பலம் பெறும் வேளையில், சந்திரன் (மனம்) தொடர்பால் மனம் தெளிவு பெற்று சீரான சிந்தனையில் வாழ்க்கை வளம் பெறுவதை 'தன யோகம்’ என்று சுட்டிக்காட்டும்.</p>
<p class="content">வாழ்க்கை வளம் பெற பொருளாதாரத்துக்கும் பங்கு உண்டு. சூடான சிந்தனையில் தளர்ச்சியடைந்த மனம், நேராக செயல் படாது. குருவின் சம்பந்தத்தால் குளிர்ந்த மனம், வலுவான- திடமான சிந்தனையைப் பெற்று, தன் காலில் நிற்கும் தகுதியைப் பெற்று பொருளாதார நிறைவை எட்ட வழிவகுக்கும் என்று ஜோதிடம் விளக்கும்.</p>
<p class="content">'குரு’ என்ற சொல்லுக்குக் கனமானவன்... 'எடை’யில் கனமாக இருப்பவன் என்று பொருள் உண்டு. 'கன பரிமாணம்’ தட்பத்துக்கு உண்டு. வெப்பத்துக்கு இல்லை. காய்ந்த பழங்களில் நீர் இருக்காது. எடையும் குறைந்துவிடும். காயாத பழங்களில் தட்பம்தான் கனபரிமாணத்தைச் சுட்டிக்காட்டுகிறது.</p>
<p class="content">தன்னிடம் இருக்கும் தட்பத்தை வைத்துக்கொண்டு பல இடையூறுகளை விளக்கும் தகுதி பெற்றிருக்கிறார் குரு. நன்மையையும் தீமையையும் சந்திக்க வைப்பது சிந்தனை. வெப்பத்தின் தாக்கம் தணிந்து, தட்பம் மேலோங்கும்போது, நேரான வழியில் சிந்தனை செயல்பட்டு பலனை எட்டி விடுவோம். 'குரு பலம் திருமணத்தை எட்ட வைக்கும்’ என்கிற சொல்வழக்கு, இடை யூறான சிந்தனையை அகற்றி, திருமணத்துக்கு உகந்த சிந்தனையில் திருப்பிவிட ஒத்துழைப்பவர் என்று பொருள் உணர்த்துகிறது எனலாம். ஆக, ஆராய்ந்து செயல்பட்டு அனுபவத்துக்கு வந்த பிறகு பலன் சொல்ல விழைவது ஜோதிடனுக்கு அழகு.</p>
<p style="text-align: right"><span style="color: #ff0000"><strong>- சிந்திப்போம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'எனது தூரிகைகள் கடவுளுக்காக...’ </div>
<div class="subtitle1">என் கடன் இறைப் பணி செய்து கிடப்பதே..! </div>
<div class="subtitle2">இ.லோகேஸ்வரி </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ம</strong></span>னிதராய்ப் பிறந்த ஒவ்வொருவரும் தம்மால் முடிந்த உதவிகளை மற்றவருக்குச் செய்து, இறையருளைப் பெற முயற்சிக்க வேண்டும். அப்படி எத்தனையோபேர் தங்கள் வாழ்க்கையையே மனித சேவைக்கும், மகேசனின் சேவைக்கும் அர்ப்பணித்து இருக்கின்றனர்.</p>
<p class="content">இறைத் தொண்டாலும், அடியார்களுக்கு செய்த தொண்டாலும், ஆல யங்களுக்குச் சென்று அங்கு செய்த சேவைகளாலும் இறைவனை அடைந்த எத்தனையோ அடியார்களை நாம் அறிவோம். அதுபோலவே, இறைவன்மீது கொண்ட அன்பை, பக்தியை தனது ஓவியத் திறமையால் வண்ணமயமான தொண்டா கவே செய்து வருகிறார் ஓவியர் இராமலிங்கம்.</p>
<p class="content">சென்னை, கவின்கலைக் கல்லூரியில் 1980-ம் ஆண்டு மாணவராகச் சேர்ந்ததில் இருந்து இன்றுவரை, கிட்டத் தட்ட 33 வருடங்களை இறை ஓவியங்கள் வரைவதற்காகவே செலவிட்டு உள்ளார் இராம லிங்கம். அவர் வீடு முழுவதும் அவர் வரைந்துள்ள ஆன்மிக ஓவியங்கள் அத்தனை ரம்மிய மாய்க் காட்சி அளிக்கின்றன. ஒவ்வொரு ஓவியத்திலும் அத்தனை கலை நுணுக்கங்கள்!</p>
<p style="text-align: center"> <img alt="" align="middle" width="380" height="564" src="http://www.vikatan.com/sakthi/2014/05/zdynmu/images/p68b.jpg"></p>
<p class="content">அவற்றைப் பார்க்கப் பார்க்க, கோயில்களுக்குச் சென்று இறைவனை நின்று நிதானமாகத் தரிசித்துவிட்டு வந்த உணர்வே எழுகிறது. குறிப்பாக, சிதம்பரம் கோயிலின் வெளிப்புறத் தோற்றமும், நடராஜர் ஓவியமும், ஏதோ நாமே சிதம்பரம் கோயிலுக்குச் சென்று நடராஜரை நேரில் தரிசித்தது போன்ற உணர்வை ஏற்படுத்துகிறது.</p>
<p class="content">''எனக்குச் சொந்த ஊர், சிதம்பரம் அருகே உள்ள குமராட்சிதான். எங்களுடையது விவசாயக் குடும்பம். நான்தான் எங்கள் குடும்பத்திலேயே முதல் பட்டதாரி. நான் ஓவியத் துறையைத் தேர்ந்தெடுத்தது இறைவனின் கருணைதான். பள்ளிக்கூட நாள்களில் நான் நன்றாக ஓவியம் வரைவதைப் பார்த்த என் தலைமை ஆசிரியர்தான் என்னை உற்சாகப்படுத்தி, நான்  ஓவியக் கல்லூரியில் சேரத் தூண்டுகோலாக இருந்தார்.</p>
<p class="content">1977-ல் சென்னை, அரசு கவின்கலைக் கல்லூரியில் சேர விண்ணப்பித்தேன். ஆனால், அதை நிராகரித்துவிட்டார்கள். எப்படியாவது அந்தக் கல்லூரியில்தான் சேர வேண்டும் என்கிற ஒரே நோக்கத்தோடும், ஓவியக் கலை மீது எனக்கு இருந்த ஈர்ப்பாலும், மீண்டும் 1980-ம் ஆண்டு விண்ணப்பித்தேன். இறையருளால் அந்த முறை கல்லூரியில் இடம் கிடைத்தது. அது முதல் என்னுடைய பேச்சு, மூச்சு எல்லாமே ஓவியம், ஓவியம், ஓவியம்தான்!</p>
<p class="content">படிப்பு முடிந்ததும், அதே கல்லூரியில் ஓவிய ஆசிரியராக வேலை கிடைத்தது. 1985-ம் ஆண்டு டெக்ஸ்டைல் துறையிலும், அதன் பின்னர் ஓவியத் துறையிலும் பணியாற்றி னேன். கும்பகோணத்தில் 17 ஆண்டுகள் பணியாற்றியபோது, அங்கே உள்ள கிராமப் புறக் கோயில்களின் அமைப்பும், ஸ்வாமி விக்கிரகங்களின் சிற்ப நுட்பமும் என்னை வெகுவாகக் கவர்ந்தன. அதை அப்படியே ஓவியமாக வரைய வேண்டும் என்று ஆசை எழுந்தது. ஆனால், அதை அப்போது என்னால் செயல்படுத்த முடியவில்லை. மீண்டும் சென்னைக்கே பணி மாற்றலாகி வந்த பின்னர்தான், என்னுள் இருந்த ஆன்மிகம் சார்ந்த ஓவிய ஆசை மீண்டும் துளிர்விட ஆரம்பித்தது!'' என்று சொல்லும் இராமலிங்கம், தான் வரையும் ஆன்மிக ஓவியங்களை, விரும்பிக் கேட்கும் ஆன்மிக அன்பர்களுக்கு நூற்றுக்கணக்கில் இலவசமாகவே கொடுத்து வந்திருக்கிறாராம். இவரிடம் தற்போது இருப்பது வெறும் ஐம்பதே படங்கள்தான்.</p>
<p style="text-align: center"> <img alt="" align="middle" width="600" height="595" src="http://www.vikatan.com/sakthi/2014/05/zdynmu/images/p68c.jpg"></p>
<p class="content">திறமை வாய்ந்த ஓவியர்கள் பலருண்டு. ஆனால், 'மகேசனைப் பாடும் வாயால் மனிதர்களைப் பாட மாட்டேன்’ என்று வைராக்கியத்துடன் வாழ்ந்த ஒருசில இறை அடியார்களைப் போன்று, இராமலிங்கம் வரையும் ஒவ்வொரு ஓவியமும் இறைவனையும், இறை நினைப்பையும் பிரதிபலிப்பதாகவே இருக்கின்றன.  </p>
<p class="content">தான் வரைந்த படங்களைக் கொண்டு புதுவையிலும் சென்னையிலுமாக இதுவரை ஐந்துமுறை ஓவியக் கண்காட்சியும் நடத்தியிருக் கிறார் இராமலிங்கம். ''விற்பனை எனது நோக்கமல்ல; எனது ஓவியம் ஒன்றை ஒருவர் வாங்கிச் செல்கிறார் என்றால், எனது கடவுள் புரிதலை அவரோடு பகிர்ந்துகொண்ட திருப்தி கிடைக்கும். அதுபோதும் எனக்கு'' என்கிறார்.</p>
<p class="content">ஓவியம் வரைவது மட்டுமல்லாது, தனது வாழ்நாள் முழுவதையும் இறைப்பணியிலேயே ஈடுபடுத்திக்கொண்டு, பயனுற வாழ விரும்பு கிறார் இவர். தீவிர ஐயப்ப பக்தரான இவர், இதுவரை தொடர்ந்து 14 வருடங்கள் மாலை அணிந்து சபரிமலைக்குச் சென்றுள்ளார். ஐயப்பனின் அருளாடல்கள் இவரது வாழ்வில் நிறையவே நடந்துள்ளதாம்.</p>
<p class="content">'இந்த வாழ்க்கையே சுவாமி ஐயப்பன் தந்ததுதான்’ என்று நெகிழ்ச்சியோடு சொல்லும்  இராமலிங்கத்தின் வீட்டில் இவர் வரைந்த ஐயப்பனின் ஓவியத்தை வைத்துதான் வழிபாடு நடக்கிறது. இவர் வீட்டில் மட்டுமல்ல; இவர் வசித்து வரும் திருமுல்லைவாயில் பகுதியில் வாழும் பலரும் இவர் வரைந்த ஓவியத்தையே தங்களின் பூஜையறையில் வைத்து வழிபட்டு வருகிறார்கள்.</p>
<p class="content">ஷீரடி சாயிநாதரின் சத்சரிதத்தைப் படித்ததில் இருந்து, ஸ்ரீசாயியின் நெறிமுறைகளைப் பின்பற்றி வருவதாகச் சொல்கிறார். ''சாயி அழைக்காமல் யாரும் ஷீரடிக்குச் செல்ல முடி யாது. உண்மையான அன்பும், அவரிடத்திலே பாசமும் கொண்டவர்களைத்தான் சாயி ஷீரடிக்கு அழைப்பார். எனக்கும் அந்த பாக்கி யம் கிட்டியது. ஷீரடி சென்றபோதுதான் என் பிறவிப் பயனையே உணர்ந்தேன்'' என்று சொல்லிச் சிலிர்க்கிறார் இவர்.</p>
<p class="content">இந்தியாவில் உள்ள அனைத்து ஆன்மிகத் தலங்களுக்கும் சென்றுள்ள இவர், தனக்குப் பிடித்த இடமாகச் சொல்லுவது காசியை.</p>
<p style="text-align: center"><img alt="" align="middle" width="555" height="349" src="http://www.vikatan.com/sakthi/2014/05/zdynmu/images/p68a.jpg"></p>
<p class="content">''காசியில் இருப்பவர்களுக்குச் சித்தமெல்லாம் சிவமயம்தான்! அதுபோலவே, எனது ஓவியங்களும் ஆன்மிகத்தின் பிரதிபலிப்பாக இருக்க வேண்டும் என்கிற நோக்கில், கங்கை நீரில்தான் வண்ணங் களைக் குழைத்துப் படங்களை வரைகிறேன். என் படங்கள் அனைத்துமே புனிதத்தை பிரதிபலிப்பதாகவே இருக்க வேண்டும். அதற்காகத்தான் இந்த கங்கை நீர் ஓவியம்.</p>
<p class="content">எங்கும் நிறைந்திருக்கும் இறைவனின் சக்தியை, இறைவன் தந்த இந்த ஓவியக் கலையின் துணை கொண்டு என்னால் இயன்ற அளவு  உலகுக்கு வெளிப்படுத்த வாய்ப்பு கிடைத்தது, உண்மையிலேயே நான் செய்த மிகப் பெரிய பாக்கியம்தான். இனி இருக்கும் என் வாழ்நாள் முழுவதையும் இதேபோல் இறைவனுக்குச் சேவை செய்யவே விரும்புகிறேன். காவி வேட்டி உடுத்தி, காசியில் இறைப்பணி செய்து அங்கேயே என் இறுதி நாள்களைக் கழிக்க விரும்புகிறேன்'' என்று உறுதியாகச் சொல்லும் ஓவியர் இராமலிங்கம், ஒளியாய் விளங்கும் இறைவனை வண்ணமாய் நமக்குக் காட்டி, இப்படியும் இறைப்பணி செய்யலாம் என்று நமக்கெல்லாம் உணர்த்துகிறார்.                                </p>
<p style="text-align: right"><span style="color: #ff0000"><strong>  படங்கள்: க.பாலாஜி</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சக்தி சங்கமம்</div>
<div class="subtitle1">உள்ளம் ஒரு புல்லாங்குழல்!</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><u><strong>'தி ஹிந்து கார்ட்டூனிஸ்ட்’ ஓவியர் கேஷவ் சக்தி விகடன் வாசகர்கள் கலந்துரையாடல் - 2 </strong></u></span></p>
<p class="content"><span style="color: #ff0000"><strong>சி</strong></span>த்திரச் சாலை போன்று இல்லம் முழுக்க சுவர்களில், அழகழகாய், கம்பீரமாய் ஓவியங்கள் இடம்பெற்றிருக்க, அவை ஒவ்வொன்றுக்கும் தகுந்த விளக்கம், வாசகர்களில் ஓவியக்கலை பயிலும் மாணவர்கள் வரைந்து கொண்டுவந்திருந்த ஓவியங்கள் குறித்து கருத்துப் பரிமாற்றம், இடையே குளிர்பான உபசரிப்பு... என வெகு சுவாரஸ்யமாகத் தொடர்ந்தது, ஓவியர் கேஷவ் உடனான வாசகர்களின் கலந்துரையாடல்.</p>
<p style="text-align: center"><img align="middle" width="600" height="446" alt="" src="http://www.vikatan.com/sakthi/2014/05/zdynmu/images/p50i.jpg"></p>
<p class="content"><span style="color: #0000ff"><strong>'கிருஷ்ண பிரேமி’ - ஓவியர் கோபுலு உங்களுக்குத் தந்த இந்தச் சிறப்புப் பட்டம் குறித்த தகவலை நண்பர்கள் சிலர் எஸ்.எம்.எஸ் செய்தியாகப் பரிமாறிக்கொண்டார்கள். எனக்கும் வந்தது. மிகவும் மகிழ்ச்சியாக இருந்தது, சார். நீங்கள் இதை எப்படி உணர்கிறீர்கள்?’</strong></span> - வாசகர் கேதார்நாத் பெஹோரா இந்தக் கேள்வியைக் கேட்டதும் பெரிதாகச் சிரிக்கிறார் ஓவியர் கேஷவ். அவர் முகத்தில் அப்படியொரு பூரிப்பு!</p>
<p class="content">''நான் வரைந்த ஓவியங்களை எனது ஃபேஸ்புக், ட்விட்டர் போன்ற சமூக வலைதளங்களில் வெளியிடுவேன். கிரேஸி மோகன் போன்ற இன்னும் சில நண்பர்கள் இருக்கிறார்கள். அவர்களுக்கு மெயில் பண்ணுவேன். கோபுலு சாருக்கும் அப்படித்தான் நான் வரைந்த ஓவியங்களை தினமும் மெயிலில் அனுப்புவது வழக்கம்.</p>
<p class="content">படத்தைப் பார்த்ததும், ஃபோனில் அழைத்து, வாழ்த்துவார். நான் வரைந்த கிருஷ்ணர் படங்களைப் பார்த்து நிறையப் பாராட்டி யிருக்கார். அப்படி ஒருநாள் ஃபோன் செய்தவர், 'கிருஷ்ண பிரேமி’ என்ற பெயரையும், பெருமையையும் எனக்குத் தந்தார். அதற்கு நான் கொடுத்துவைத்திருக்க வேண்டும். கோபுலு சார் எங்களுக்கெல்லாம் பீஷ்ம பிதாமகர் போன்றவர். அவர் மூலமாக இப்படியொரு பெருமை கிடைத்தது என்றால், அது நான் செய்த பாக்கியம்தான்.</p>
<p class="content"><img align="right" width="300" height="236" alt="" src="http://www.vikatan.com/sakthi/2014/05/zdynmu/images/p50f.jpg">இதை நண்பர் கிரேஸி மோகன் போன்றவர்கள் மகிழ்ச்சியோடு மற்ற நண்பர்களுக்கு குறுஞ்செய்தியாகப் பகிர்ந்துகொண்டார்கள்.  உங்களுக்கும் அப்படித்தான் வந்திருக்கவேண்டும் என்று நினைக் கிறேன். ரொம்ப சந்தோஷமா இருக்கு!'' என்று கேஷவ் சொன்னதும்,</p>
<p class="content">''ஆமாம் சார்! கிரேஸி மோகன் இது குறித்து,</p>
<p class="content">'வசிட்டரவர் கோபுலு வாயால் புகழும்<br>
விசிட்டா துவைத வரைவே - தெவிட்டா<br>
கிருஷ்ணனை டெய்லி தருகின்ற கேஷவ்</p>
<p class="content">கிருஷ்ண பிரேமி - கரெக்ட்!’னு ஒரு வெண்பாகூட எழுதி நண்பர்களுக்கெல்லாம் மெயில் அனுப்பியிருக்கார்!'' என்று தகவல் தந்தார் வாசகர் கேதார்நாத் பெஹோரா.</p>
<p class="content"><span style="color: #0000ff"><strong>''சார், பூஜையறையில் காஞ்சி மகாபெரியவா படத்தைப் பார்த்தேன். அதுபற்றி...'' </strong></span>- வாசகி சுகன்யா முடிப்பதற்குள், அவரை முந்திக்கொண்டு கேட்கிறார் ஓவியரும் வாசகருமான செந்தமிழ்ச் செல்வன்...</p>
<p class="content"><strong><span style="color: #0000ff">''ஆமாம் சார்! நானும் கேட்கவேண்டும் என்றிருந்தேன். நீங்கள் வரைந்த அந்த மகாபெரியவா படத்தை அவரே பார்த்து ஆசிர்வதித்துக் கொடுத்தாராமே... அந்தச் சிலிர்ப்பான அனுபவத்தைப் பகிர்ந்து கொள்ளுங்களேன்.'' </span></strong></p>
<p class="content">''அது அற்புதமான அனுபவம்!</p>
<p class="content">பரமாச்சார்யார் மறைவதற்கு ஒரு வருடத் துக்கு முன், இந்தப் படத்தை முடித்து எடுத்துக்</p>
<p class="content">கொண்டு, காஞ்சிபுரம் சென்றேன். அன்று பெரியவாளைத் தரிசிக்கப் பெருங்கூட்டம் காத்திருந்தது. நல்லவேளையாக, மடத்துச் சிப்பந்தி ஒருவர் என்னிடம் இருந்த ஓவியத்தைப் பார்த்துவிட்டு, 'கொடுங்கள். பெரியவாளிடம் காண்பிக்கிறேன். அவர் அழைத்ததும், வந்து சொல்கிறேன்’ என்று, அதை வாங்கிக்கொண்டு உள்ளே சென்றார்.சற்று நேரத்தில், பெரியவாளிடமிருந்து அழைப்பு வந்தது. நான் அவர் முன்னால் போய், பணிவாக நின்றேன். என்னைக் கனிவுடன் ஆசிர்வதித்தவர், மாலையும் அணி விக்கச் சொன்னார்!'' என்றவர், தொடர்ந்து சொன்னார்...</p>
<p class="content">''மகா பெரியவாளைத் தரிசித்த அந்தத் தருணத்தில் நான் பொடிப் பொடியாக உதிர்ந்து போனேன் என்றுதான் சொல்லவேண்டும். பிரமாண்டமான ஆலயத்தின் முன் நிற்கும் போது, நாமெல்லாம் வெறும் தூசு என்றொரு எண்ணம் எழுமே, அப்படியொரு உணர்வு அவர் முன் நின்றபோது!</p>
<p class="content">அதேபோல், 1989-ல் அவரைத் தரிசிக்கச் சென்றபோது, மட்டைத் தேங்காய் ஒன்றைக் கொண்டு வரச் சொல்லி, என்னிடம் அதைக் கொடுக்கப் பணித்தார். அதைப் பொக்கிஷமாக வைத்து பூஜித்து வருகிறேன்.</p>
<p class="content">'ஒண்ணு தெரியுமோ? ஒரு விஷயத்தைக் கேலி செஞ்சு கார்ட்டூன் போடறபோது, அந்த விஷயத்தைக் குறித்த ஞானம் நிறைய இருக்கணும். நீ அந்தந்த விஷயத்தைப் பத்தின ஹிஸ்டரியெல்லாம் நன்னா தெரிஞ்சுண்டுதானே போடறே?'' என்று கேட்டார் பெரியவா. இப்படி எனது துறை சார்ந்தும், கார்ட்டூன் குறித்தும் அப்போது அவர் பேசியதும், அறிவுறுத்தியதும் என்னைப் பிரமிக்கவைத்தது!''</p>
<p style="text-align: center"><img align="middle" width="410" height="244" alt="" src="http://www.vikatan.com/sakthi/2014/05/zdynmu/images/p50e.jpg"></p>
<p class="content"><span style="color: #0000ff"><strong>''சார், உங்கள் ஓவியங்கள் என்ன ஸ்டைல்? தென்னிந்திய பாணி என்று வைத்துக் கொள்ள லாமா?''</strong> </span>- எனக் கேட்டார் வாசகர் ராஜன்.</p>
<p class="content">''அப்படிச் சொல்ல முடியாது. தென்னிந்தியா, வட இந்தியா என்றெல்லாம் பிரித்துச் சொல்ல முடியாது. கிழக்கத்திய பாணி, மேற்கத்தியபாணி என்பதே சரியாக இருக்கும்.</p>
<p class="content">உங்களுக்கு ஒன்று தெரியுமா... ஒட்டுமொத்த கலைகளின் பிறப்பிடம் ஒடிசா என்பார்கள். தேசியகீதத்தில்கூட 'உத்கல’ என்றொரு வார்த்தை வருமே, அது ஒடிசாவைக் குறிப்பதுதான். கலைகளின் உற்பத்தி ஸ்தானம் ஒடிசா என்பது பெரியோர்கள் கருத்து. பஹாடி ஸ்டைல், மிதிலா ஸ்டைல் என இடத்துக்கு இடம் பெயர் வைத்திருக்கிறார்களே தவிர, ஒட்டுமொத்தமாகப் பார்த்தால், கிழக்கத்தியது, மேற்கத்தியது என்றுதான் பிரிக்க முடியும்.</p>
<p class="content">கிழக்கத்திய பாணி ஓவியங்களில் ஒரு நியதி இருக்கும். ஒரு குழந்தையின் ஓவியம் என்றால் இப்படி, மனிதனை வரைய வேண்டுமானால் இப்படி என்று ஒரு வரையறை இருக்கும். உதாரணமாகச் சொல்லவேண்டுமானால், குழந்தை கிருஷ்ணனை வரைவது போன்றே எந்தவொரு குழந்தையையும் வரைவார்கள். முகம், கை, கால் அளவுகள் ஒவ்வொன்றும் அப்படித்தான் இருக்கும்.</p>
<p class="content">மேற்கத்திய பாணியில்... அவர்களுக்கு எதை வரைந்தாலும், ஒரு மாடல் வேண்டும். இருப்பதைப் பார்த்து அப்படியே வரைவார்கள். அவற்றைவிட நமது கற்பனைகளும் உருவங்களும் இன்னும் விரிவானது; விஸ்தாரமானது.</p>
<p class="content">நமது ஓவியக் கலையின் பூரணத்துவத்தைச் சொல்வதானால், அஜந்தா குகை ஓவியங் களைச் சொல்லலாம்!</p>
<p class="content"><span style="color: #0000ff"><strong>''உங்களுடைய கண்ணன் ஓவியங்களில் பெரும்பாலும் புல்லாங்குழல் மிஸ்ஸிங். இதற்குப் பிரத்யேகமாக ஏதாவது காரணம் உண்டா?'' </strong></span>- இது வாசகி சுகன்யாவின் கேள்வி.</p>
<p class="content">''நல்ல கேள்வி. மிகவும் உன்னிப்பா கவனிச்சிருக்கீங்க; ரசிச்சிருக்கீங்க. ரொம்ப சந்தோஷமா இருக்கு.</p>
<p class="content">இதில் தத்துவம், பாவனை என இரண்டு விஷயங்கள் உண்டு. பரதநாட்டியத்தைக் கவனித்திருக்கிறீர்களா? எல்லா தகவல்களையும் பாவனையாலேயே உணர்த்துவார்கள். பகவான் கண்ணன் குழலிசைக்கிறான் என்றால், அதையும் கரங்களால் பாவனைக் காட்டிச் சொல்வார்கள். நானும் பாவனையையே காட்டியிருக்கிறேன். தத்துவமும் உண்டு. புல்லாங்குழல் உள்ளீடற்றது. உள்ளே வெற்றிடம்தான். அதனாலேயே அதனுள் புகும் காற்று அற்புத நாதமாக வெளிவருகிறது.</p>
<p class="content">நம்முள் நிறைந்திருப்பது எல்லாம் புற வாழ்க்கைக்கான விஷயங்களே! அவையெல் லாம் ஒரு பொருட்டே அல்ல என்று கருதி, கண்ணனின் முன் நம்மை ஒரு புல்லாங்குழலாக பாவித்து வெறுமையாக்கி சமர்ப்பணமாக்கிவிடவேண்டும். அப்போது அந்தப் புல்லாங்குழலில் இருந்தும் உன்னதமான நாதம் வெளிப்படும் என்பார்கள் பெரியோர்கள். இப்படியான உயர்ந்த தத்துவத்தைப் போதிப்பதுதான் புல்லாங்குழல்!''</p>
<p class="content"><span style="color: #0000ff"><strong>''அதேபோல், கண்ணன் ஓவியங்களில் பெண்மைக்கு உரிய நளினமே தூக்கலாக இருக்கிறதே, அது ஏன்?'' </strong></span>- இது வாசகர் கேதார்நாத் பெஹோராவின் கேள்வி.</p>
<p class="content">''நீங்கள் சொல்வது போன்று ஆண்- பெண் என்ற பேதம் எல்லாம் கிடையாது. ஓவியத்துக்கு அழகு சேர்க்க வேண்டும். சொல்லப் போனால், கண்ணனே அழகுதானே!</p>
<p class="content">நான் ஏற்கெனவே சொன்னது போல், எல்லா தெய்வ ரூபங்களும் தத்துவக் குறியீடுகள்தான். நளினம் என்று நீங்கள் எதைக் குறிப்பிடுகிறீர்கள்..?'' என்று கேட்ட ஓவியர் கேஷவ், அருகிலிருக்கும் படத்தைச் சுட்டிக்காட்டியபடி தொடர்ந்து பேசுகிறார்...</p>
<p class="content">''இதோ, இந்தக் கண்ணனைப் பாருங்கள். இடுப்பு வளைத்து, தலை சாய்த்து நிற்கிறான். இதனால், உங்களுக்கு இதில் பெண்மையின் சாயல் தெரிகிறதோ, என்னவோ! அதாவது, மூன்று இடங்களில் வளைவு கொண்ட நிலையே த்ரிபங்க நிலை. படத்தைப் பாருங்கள்...  முழங்கால், இடுப்பு, தலை ஆகிய பகுதிகளை வளைத்து நிற்பான் கண்ணன்.</p>
<p style="text-align: center"><img align="middle" width="410" height="245" alt="" src="http://www.vikatan.com/sakthi/2014/05/zdynmu/images/p50c.jpg"></p>
<p class="content">தமோ குணம், ரஜோ குணம், சத்வ குணம் ஆகிய மூன்று குணங்களை பங்கம் செய்தால், விலக்கினால், தெய்வ நிலையை அடையலாம் என்கின்றன அறநூல்கள். அதிலும் ஒரு விசேஷம் உண்டு. என்ன தெரியுமா? தமோ குணத்தை ரஜோ குணத்தால் வெல்லலாம்; ரஜோ குணத்தை சத்வ குணத்தால் வெல்ல லாம்; ஆனால், சத்வ குணத்தை சத்வ குணத் தால் மட்டுமே வெல்ல முடியும் என்பார்கள்.</p>
<p class="content">கண்ணன் கோவர்த்தனகிரியை சுண்டு விரலால் தூக்கி, கோகுல வாசிகளுக்கு அபயம் அளிக்கும் படத்தைப் பார்த்திருக்கிறீர்களா? அந்தச் சம்பவத்தில், இந்திரனுக்குக் கர்வ பங்கம் நிகழ்ந்தது. சில தருணங்களில், உன்னதமான சத்வ குணத்தின் மிகுதியாலும் கர்வம் எழுமாம். அதையும் அடக்க வேண்டும் என்கின்றன சாஸ்திரங்கள். சத்வ குணத்தை சத்வ குணத்தால்தான் அடக்கமுடியும். இந்திரனும் நல்லவனே! ஆனாலும், கர்வத்தால் அவன் தவறு இழைக்கிறான் என்றதும், அவனது கர்வத்தை அழித்தார் இறைவன்.</p>
<p class="content"><img align="right" width="88" height="173" alt="" src="http://www.vikatan.com/sakthi/2014/05/zdynmu/images/p50d.jpg">நமது விரல்களில் நடுவிரல் - தமோ குணம்; மோதிர விரல் - ரஜோ குணம்; சுண்டு விரல் சத்வ குணத்தைக் குறிக்கும். இந்த மூன்று விரல்களையும் (குணங்களையும்) விலக்கி, ஜீவாத்மா (சுட்டு விரல்) பரமாத்மாவுடன் (கட்டை விரல்) இணைய வேண்டும் என்பதையே குறிப்பிட்ட யோக முத்திரைகள் உணர்த்தும். ஆக, கோவர்த்தனகிரி குறித்த ஓவியங்களில் சத்வ குணம் (சுண்டு விரல்) சத்வ குணத்தை (இந்திரன்) அடக்குவதைக் காணலாம்.</p>
<p class="content">இவ்வளவு விரிவாக எதற்குச் சொல்கிறேன் என்றால், நமது தெய்வ உருவங்கள் ஒவ்வொன் றும் ஓர் உயர்ந்த தத்துவத்தை உணர்த்துவன. அதையே சித்திரங்களாகவும் சிற்பங்களாகவும்  மாற்றி, நமக்கும் கற்பித்தார்கள் நம் முன்னோர்.</p>
<p class="content">இரண்டு முக்கோணங்களை ஒன்றன் மீது ஒன்றாகப் போட்டுக் கோலமிடுவார்கள். மேல் நோக்கிய முக்கோணம் பரமாத்மா, கீழ்நோக்கியது ஜீவாத்மா. இரண்டும் இணைவது பேரானந்தம் என்பதைக் குறிப்பதே கோலத்தின் நடுவில் இருக்கும் புள்ளி.</p>
<p class="content">எத்தனை உயர்ந்த தத்துவத்தை எவ்வளவு எளிதாக, ஒரு சிறிய கோலத்தில் காட்டியிருக் கிறார்கள் பாருங்கள்! மீண்டும் சொல்கிறேன்... நம்முடையவை ஒவ்வொன்றிலும் ஒரு தத்துவம் இருக்கும்!''</p>
<p class="content"><img align="left" width="196" height="128" alt="" src="http://www.vikatan.com/sakthi/2014/05/zdynmu/images/p50b.jpg">கேஷவ்வின் அற்புதமான இந்த நீண்ட விளக்கம் வாசகர்களை பிரமிப்பில் ஆழ்த்தி யது. வியப்பின் உச்சியில் சிறிது நேரம் கனத்த மௌனம் நிலவியது. அவர்களை சகஜ நிலைக்குத் திருப்பியது வாசகர் செந்தமிழ்ச் செல்வனின் அடுத்த கேள்வி.</p>
<p class="content"><span style="color: #0000ff"><strong>''சார்! ஒருபுறம், தெய்விகப் படங்கள்; மற்றொருபுறம், கலக்கலான அரசியல் அதிரடி கார்ட்டூன்கள்! மாறுபட்ட இரண்டு குதிரைகளில் எப்படி சார் உங்களால் பயணம் செய்ய முடிகிறது? எப்படி இதை பேலன்ஸ் செய்கிறீர்கள்?'' </strong></span></p>
<p class="content">''இரண்டிலும் ஸ்டடி ஆஃப் ஸ்ட்ரக்சர் அவசியம். அரசியல் கார்ட்டூன்களில் ஒருவரை அல்லது ஒரு விஷயத்தின் குறைபாடு களை கேலியாகவும் மிகைப்படுத்தியும் சுட்டிக்காட்ட வேண்டும்.அதில், மற்றவர்களையும் திருப்திப் படுத்தியாக வேண்டும்.</p>
<p class="content">தெய்விகப் படங்கள் என்பது, கிட்டத்தட்ட துதிப்பாடல் போன்றது. தெய்விகச் சிறப்புகளை உசத்திக்காட்டுவது. ஓர் உயர்ந்ததை எவ்வளவு உயர்வாகக் காட்டவேண்டுமோ, அத்தனை உயர்வாகக் காட்டியாக வேண்டும்.</p>
<p class="content">தெய்விகப் படங்களைப் பொறுத்தவரையில், முதலில் என்னை நான் திருப்திப்படுத்தியாக வேண்டும். சில படங்கள் வெகுபல நிலைகளைக் கடந்த நிலையில், அதுபற்றிய வேறு சில புதிய குறிப்புகள் கிடைக்குமானால், அந்த ஓவியத்தை அப்படியே எடுத்து வைத்துவிட்டு, மீண்டும் முதலில் இருந்து வரையத் தொடங்குவது வழக்கம். இதை முடிப்பதற்குக் காலவரையறை கிடையாது. ஆனால், அரசியல் கார்ட்டூன்கள் அப்படியல்ல!</p>
<p class="content">சித்திரமும் கைப்பழக்கம் என்பதுபோல் தினமும் வரையும் கார்ட்டூன்களால் தொடர்ந்து பயிற்சி கிடைத்துக்கொண்டே இருக்கிறது. தெய்விகப் படங்களோ எனது டென்ஷனைக் குறைத்து சாந்தத்தைத் தருகின்றன. இப்படியாக, இரண்டு விஷயங்களுமே என்னையும் அறியாமல் என்னை பேலன்ஸ் செய்துவிடுகின்றன என்றே சொல்ல வேண்டும்!''</p>
<p style="text-align: center"><img align="middle" width="555" height="354" alt="" src="http://www.vikatan.com/sakthi/2014/05/zdynmu/images/p50a.jpg"></p>
<p class="content"><span style="color: #0000ff"><strong>''இன்றைய இளைஞர்களுக்கு நீங்கள் சொல்லும் அறிவுரை?'' </strong></span></p>
<p class="content">- நிறைவாக ஒரு கேள்வியைக் கேட்கிறார் வாசகர் ராஜன்.</p>
<p class="content">''அறிவுரை என்று பெரிய வார்த்தை வேண்டாமே! ஒரு கருத்தாக இதை எடுத்துக் கொள்ளுங்கள்.</p>
<p class="content">தயவுகூர்ந்து புராணக் கதைகளை, கதாபாத்திரங்களை, சமயம் சார்ந்த பழைய நூல்களை எல்லாம், அவை ஆன்மிகம் மற்றும் வழிபாட்டுக்கு மட்டுமே உரியவை; நமக்கானது அல்ல என்று கருதி, விலக்கிவிடாதீர்கள். அப்படிச் செய்தால், அது உங்களுக்குத்தான் மிகப்பெரிய இழப்பு!</p>
<p class="content">மகான்கள், பெரியோர்கள் சிலருக்கு 'ஹம்சர்’ என்றொரு அடைமொழி உண்டு. ஹம்சப் பறவை, அதாவது அன்னம் நீரிலிருந்து பாலைத் தனியே பிரித்துப் பருகும் வல்லமை கொண்டது. மகான்களும் நல்லது- கெட்டதைப் பகுத்தறியும் தன்மை கொண்டவர்கள் என்பதால், அப்படியொரு அடைமொழி!</p>
<p class="content">நீங்களும் பண்டைய காவியங்கள், கதாபாத்திரங் கள், அறநூல்களில் நிரம்பியிருக்கும் நல்லதை ஏற்று, நன்மை பெற வேண்டும். இறைவன் அதற்கு அருள் செய்யட்டும்!''</p>
<p class="content">ஓவியர் கேஷவ் கூறி முடிக்க, அதை வரவேற்பதுபோல் வாசகர்கள் எழுந்து நின்று கைதட்டினார்கள். மகிழ்ச்சியோடு தலையசைத்து ஏற்றுக்கொண்ட ஓவியர் கேஷவ், கரம் கூப்பி வணங்கி, விடைகொடுத்தார்.</p>
<p style="text-align: right"><span style="color: #0000ff"><strong>தொகுப்பு: தி.தெய்வநாயகம் </strong></span></p>
<p style="text-align: right"><span style="color: #0000ff"><strong>படங்கள்: ஜெ.வேங்கடராஜ் </strong></span></p>
<hr>
<p class="content"><span style="color: #ff0000"><strong><img alt="" align="right" width="110" height="215" src="http://www.vikatan.com/sakthi/2014/05/zdynmu/images/p50gh.jpg">உங்களின் லட்சிய ஓவியம்... நீங்கள் ரசித்த ஓவியம்?</strong></span></p>
<p style="text-align: right"><span style="color: #0000ff"><strong>-கே.கண்ணன், தூத்துக்குடி</strong></span></p>
<p class="content">ஓவியக் கலை என்பது பெருங்கடல். அதன் எல்லையை லட்சியம் என்ற அடைப்புக்குறிக்குள் அடக்கிவிட முடியாது. ஓட்டுமொத்த கலைகளின் உன்னத பிரதிநிதித்துவமாகத் திகழ்வது, தில்லை நடராஜ பெருமானின் ஆனந்த தாண்ட வத்தைச் சொல்லும் சிற்பமும் சித்திரமும்தான். அப்படியான ஒரு கலை ஓவியத்தைப் படைக்க நானெல்லாம் தகுதியானவனா என்று பற்பல சந்தர்ப்பங்களில் நான் திகைத்து நின்றது உண்டு!</p>
<p class="content">ரசித்த ஓவியங்கள் என்றால் ரவிவர்மாவின் தெய்விக ஓவியங்களை நிரம்ப ரசித்திருக்கிறேன். குறிப்பாக அவரது கிருஷ்ண தூதுப் படலம், ஜடாயு வதை படலம் படங்கள். அதேபோல் எஸ்.ராஜம் அவர்களது ராமாயண பட்டாபிஷேக படமும் மிகவும் ஈர்த்தது. அதை அடிப்படையாகக் கொண்டே எனது சில ஓவியங்களை வரைந்திருக்கிறேன். மேற்கத்திய ஓவியங்களில் ரஃபேல், மைக்கேல் ஏஞ்சலோ, லியனார்டோ டாவின்சி ஆகியோரின் படங்களைப் பார்த்து வியந்திருக்கிறேன்.</p>
<p class="content"><span style="color: #ff0000"><strong>சிற்பங்களையும் சித்திரங்களையும் பிரித்துப்பார்க்க முடியாததுதான். நீங்கள் ரசித்த சிற்பப் பொக்கிஷங்கள், அதற்காக நீங்கள் சென்று வந்த இடங்கள் பற்றி...</strong></span></p>
<p style="text-align: right"><span style="color: #0000ff">- எம்.அருணா, காரைக்கால்</span></p>
<p class="content">திட்டமிட்டு பயணிப்பதில்லை. ஸ்வாமி தரிசனத்துக்காக திருப்பதி முதலான தலங்களுக்குச் சென்று வந்திருக்கிறேன். சிற்பக் களஞ்சியங்கள் என்றால் தஞ்சை பெரியகோயில், தாராசுரம், கும்பகோணம் ஆகிய கோயில்களையும் தலங்களையும் சொல்லலாம். தஞ்சை மண்டலத்துக்கு சிற்பச் சிறப்புகள் அதிகம். சின்ன விளக்காக இருந்தாலும் அவ்வளவு கலையம்சம் மிகுந்திருக்கும் அங்கே! அதுபோன்று, திருக்கோஷ்டியூர் சென்றிருந்தபோது, கோயிலின் கிழக்கு வாயிலில் இரண்டு நரசிம்மர் சிற்பங்களைத் தரிசித்து வியந்தேன். ஒருவர் இரண்யகசிபுவுடனான சண்டைக்கு ஆயத்தமாகும் கோலத்தில் அருள்கிறார். மற்றொரு நரசிம்மர் இரண்யகசிபுவை வதைக்கும் கோலத்தில் காட்சி தருகிறார். உன்னதமான சிற்பவேலைப்பாடுகள்!</p>
<p class="content"><span style="color: #ff0000"><strong>என்னைப்போன்று இளம் ஓவியர்கள் படித்து பயன்பெற வேண்டிய ஓவியம் குறித்த நூல்கள் ஏதேனும் உண்டா?</strong></span></p>
<p style="text-align: right"><span style="color: #0000ff"><strong>- வே.ராம்குமார், மதுரை-2</strong></span></p>
<p class="content">விஷ்ணு தர்மோத்திரத்தின் 'சித்ர சூத்திர’ பகுதிகள் ஓவியம் குறித்து விளக்குகின்றன. கூடுதல் தகவல் என்னவென்றால், 'இதில் விடுபட்டவற்றை நாட்டிய சாஸ்திர நூல்களில் படித்தறிக’ என்ற குறிப்பும் இறுதியாகக் காணப்படும். அதேபோன்று நாட்டிய சாஸ்திர நூல்களிலும் இதில் <img alt="" align="right" width="100" height="219" src="http://www.vikatan.com/sakthi/2014/05/zdynmu/images/p50.jpg">விடுபட்டவற்றை 'சித்ர சூத்திர’த்தில் அறிந்துகொள்க என்றிருக்கும். ஒன்றையும் விடாமல் எல்லாவற்றையும் அறிந்துகொள்ள வேண்டும் என்ற நோக்கில் நம் முன்னோர் செய்துவைத்த ஏற்பாடு இது.</p>
<p class="content"><span style="color: #ff0000"><strong>ஆன்மிகக் கதைகளில் உங்களுக்குப் பிடித்த கதாபாத்திரம்...</strong></span></p>
<p style="text-align: right"><span style="color: #0000ff"><strong>- பி.ராமநாதன், கோவை</strong></span></p>
<p class="content">ராமாயணத்தில் பரதன். மகாபாரதத்தில் பீஷ்மர். இருவரது தியாகங்களும் அளவிட முடியாதது. அதேபோன்று அர்ஜுனனையும் எனக்குப் பிடிக்கும். அவன் மனத்தின் சிம்பல்!</p>
<hr>
<p class="content"><span style="color: #0000ff"><strong>அடுத்த இதழில்... </strong></span>சக்தி விகடன் வாசகர்களுடன் கலந்துரையாடுகிறார் தவத்திரு <span style="color: #ff6600"><strong>குன்றக்குடி அடிகளார்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பஞ்சாங்கக் குறிப்புகள்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"> </p>
<p style="text-align: center"> </p>
<p style="text-align: center"><span style="color: #ff0000"><strong>தெளிவாக படிக்க படத்தை க்ளிக் செய்யவும்</strong></span></p>
<p style="text-align: center"><a target="_blank" href="http://www.vikatan.com/sakthi/2014/05/zdynmu/images/p63.jpg"><img alt="" align="middle" width="600" height="874" src="http://www.vikatan.com/sakthi/2014/05/zdynmu/images/p63a.jpg"></a></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நட்சத்திர பலன்கள் </div>
<div class="subtitle1">மே 13 முதல் 26 வரை </div>
<div class="subtitle2">திருமண முயற்சி கைகூடும்... </div>
<div class="subtitle3">ஜோதிட ரத்னா கே.பி.வித்யாதரன்</div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>சூ</strong></span>ரியன் - 24-ம் தேதி வரை கார்த்திகை நட்சத்திரத்திலும், 25-ம் தேதி முதல் ரோகிணி நட்சத்திரத்திலும்...</p>
<p class="content">செவ்வாய் - அஸ்தம் நட்சத்திரத்திலும்...</p>
<p class="content">புதன் - 17-ம் தேதி வரை ரோகிணி நட்சத்திரத்திலும், 18-ம் தேதி முதல் மிருகசீரிடம் நட்சத்திரத்திலும்...  </p>
<p class="content">குருபகவான் - புனர்பூசம் நட்சத்திரத்திலும்...</p>
<p class="content">சுக்ரன் - 23-ம் தேதி வரை ரேவதி நட்சத்திரத்திலும், 24-ம் தேதி முதல் அசுவினி நட்சத்திரத்திலும்...</p>
<p class="content">சனி - 16-ம் தேதி வரை விசாகத்திலும்... 17-ம் தேதி முதல் சுவாதி நட்சத்திரத்தில் (வக்ரம்)</p>
<p class="content">ராகு - சித்திரை நட்சத்திரத்திலும்...  </p>
<p class="content">கேது - அசுவினி நட்சத்திரத்திலும் பயணம் செய்கின்றனர்.</p>
<p class="content">பரணி, ரோகிணி, புனர்பூசம், பூராடம், அவிட்டம், உத்திரட்டாதி ஆகிய நட்சத்திரங்களில் பிறந்தவர்களுக்கு வேலை கிடைக்கும். வசதி, வாய்ப்புகள் பெருகும்.</p>
<p class="content">மிருகசீரிடம், திருவாதிரை, சித்திரை, சுவாதி, சதயம், பூரட்டாதி ஆகிய நட்சத்திரங்களில் பிறந்தவர்களுக்கு அலைச்சல், பண இழப்புகள், சிறுசிறு பகை வந்து நீங்கும்.</p>
<p style="text-align: center"><img alt="" align="middle" width="500" height="967" src="http://www.vikatan.com/sakthi/2014/05/zdynmu/images/p43.jpg"></p>
<p style="text-align: center"><img alt="" align="middle" width="650" height="934" src="http://www.vikatan.com/sakthi/2014/05/zdynmu/images/p44.jpg"></p>
<p style="text-align: center"><img alt="" align="middle" width="650" height="923" src="http://www.vikatan.com/sakthi/2014/05/zdynmu/images/p45.jpg"></p>
<p style="text-align: center"><img alt="" align="middle" width="650" height="937" src="http://www.vikatan.com/sakthi/2014/05/zdynmu/images/p46.jpg"></p>
<p style="text-align: center"><img alt="" align="middle" width="650" height="945" src="http://www.vikatan.com/sakthi/2014/05/zdynmu/images/p47.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">துங்கா நதி தீரத்தில்... - 4</div>
<div class="subtitle1">குரு தரிசனம்! </div>
<div class="subtitle2">பாரதிகாவலர் டாக்டர் கே.ராமமூர்த்தி</div>
<div class="subtitle3">ஓவியங்கள் ஸ்யாம் </div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>சி</strong></span>ருங்கேரி ஸ்ரீசாரதா பீடத்தை ஜகத்குரு ஆதிசங்கரர்தான் ஸ்தாபித்தார். இதில் சந்தேகமும் இல்லை; சர்ச்சையும் இல்லை. பின் ஸ்ரீசாரதா பீடத்தை ஆதிசங்கரர் ஸ்தாபித்ததாகச் சொல்லப்படுவது சரிதானா என்ற கேள்வி எதற்கு?</p>
<p class="content">ஓர் உண்மை என்றென்றும் நிலைத்திருக்க வேண்டும் என்றால், அது பற்றிய கேள்விகளும், தேடல்களும் இருந்துகொண்டே இருக்க வேண்டும். அப்போதுதான் அந்த உண்மை நிலைத்திருப்பதுடன், அந்த உண்மையைக் குறித்த புதுப்புது விஷயங்களும், அதன் புதுப்புது பரிமாணங்களும் நமக்குத் தெரிய வரும். அப்படியான நம் கேள்விக்கான தேடலில்தான் சில விஷயங்கள் நமக்குத் தெரிய வந்தன.</p>
<p class="content">ஆதிசங்கரர் சாட்சாத் சிவபெருமானின் அம்சம் என்று போற்றப் பெறுகிறார். இதற்கான ஆதாரம் என்ன தெரியுமா?</p>
<p class="content">யஜுர் வேதத்தின் ஒரு பகுதியான ஸ்ரீருத்ரத்தில், சிவபெருமானைப் பற்றிக் குறிப்பிடுகையில்...</p>
<p class="content">'வ்யுப்த கேசாய’ என்று ஒரு பெயர் குறிப்பிடப் பட்டிருக்கிறது. 'தலையில் முடி இல்லாமல், முண்டனம் செய்த தலையுடன் இருப்பவர்’ என்று அதற்குப் பொருள். சிவபெருமான் சடாமுடியுடன் காணப்படுபவர். அவருக்கு எப்படி இந்தப் பெயர் பொருந்தும்? எனவே இந்தப் பெயர், சிவபெருமானின் அம்சமாக கலியுகத்தில் அவதரிக்கப் போகும் ஆதிசங்கரரையே குறிப்பதாகும் என்ற தெளிவு நமக்கு ஏற்படுகிறது.</p>
<p style="text-align: center"><img alt="" align="middle" width="600" height="445" src="http://www.vikatan.com/sakthi/2014/05/zdynmu/images/p58.jpg"></p>
<p class="content">ஆம்... சிவபெருமானின் அம்சமாக, இந்தக் கலியுகத்தில், காலடியில் அவதரித்தார் ஆதிசங்கரர். அதேபோல், ஆதிசங்கரர் வேதாந்த ஞானத்தை விளக்கமுறச் செய்ய, மற்றுமோர் அவதாரமும் நிகழ்ந்தது. அது, அன்னை ஆதிசக்தியின் அம்சமான ஸ்ரீசரஸ்வதி தேவியின் அவதாரம்.</p>
<p class="content">இந்துமதத்தின் மேன்மையைக் காக்கவும், வேதாந்த தர்மத்தை விளக்கமுறச் செய்யவும் சிவபெருமானின் அவதாரமாக, காலடியில் அவதரித்து, தன் தாயின் சம்மதத்துடன் சந்நியாசம் ஏற்று, பாரதநாடு முழுவதையும் பிரதட்சிணபாதையாக வலம் வந்த மகான், ஆதிசங்கரர். தமக்குரிய சீடர்களைத் தேர்ந்தெடுக்கவும், தர்மத்தை நிலைநாட்டவும் இந்த விஜயம் அவருக்குப் பயன்பட்டது. வாரணாசி முதல் சிருங்கேரி வரை அவர் சென்ற புண்ணியத் தலங்கள் பல. அந்த புண்ணிய யாத்திரையில் நதிதீரங்களும் இடம் பெற்றன.</p>
<p class="content">நர்மதையின் கரையில்தான் சங்கரர் தமது குருவான கோவிந்த பகவத்பாதரைச் சந்தித்தார். கங்கையின் கரையில்தான் அவருடைய வேதாந்த விளக்க நூல்கள் உருவாயின. சௌபர்ணிகா நதிக்கரையில்தான் அவர் மூகாம்பிகை அம்மனை ஆராதித்தார். துங்கா நதிதீரத்தில்தான்  ஸ்ரீசாரதா தேவியை பிரதிஷ்டை செய்ததுடன், யஜுர்வேத பிரமாணமாக ஸ்ரீசாரதா பீடத்தையும் நிறுவினார்.</p>
<p class="content">சங்கரர் தமது திக்விஜயத்தின்போது மகிஷ்மாதியில் மண்டனமிச்ரர் என்ற பேரறிஞரைச் சந்தித்தார். அவர் மீமாம்சத்தைக் கரைகண்டவர். அவருடைய மனைவி உபயபாரதியும் (இவரே ஸ்ரீசரஸ்வதி தேவியின் அவதாரம்) கலைகளில் சிறந்தவர். அந்த அம்மையாருக்கு சாரதா என்ற பெயரும் உண்டு. சங்கரரும் மண்டனமிச்ரரும் தர்க்கவாதம் செய்தபோது, உபயபாரதியே நடுவராக இருந்து, சங்கரரே வெற்றி பெற்றதாகத் தீர்ப்பு வழங்கினார்.</p>
<p style="text-align: center"><img alt="" align="middle" width="600" height="411" src="http://www.vikatan.com/sakthi/2014/05/zdynmu/images/p58b.jpg"></p>
<p class="content">மண்டனமிச்ரர் சங்கரரின் சீடரானார். அத்வைதத்தைப் பற்றி, 'நைஷ்கர்ம சித்தி’ என்ற புகழ்பெற்ற நூலையும் எழுதினார். சுரேஸ்வராச்சார்யர் என்னும் தீட்சா நாமத்துடன் சங்கரரைத் தொடர்ந்து செல்ல, மண்டனமிச்ரருடன் அவருடைய மனைவி உபயபாரதியும் தொடர்ந்து வந்தார். அப்படி வரும்போது சங்கரருக்கு அந்த அம்மையார் ஒரு நிபந்தனை விதித்தார். ''நான் பின்தொடர்ந்து வரும்போது நீங்கள் திரும்பிப் பார்த்தால், அதற்குப் பிறகு நான் வரமாட்டேன். அந்த இடத்திலேயே நின்றுவிடுவேன். இந்த நிபந்தனையை நீங்கள் காப்பாற்ற வேண்டும்!'' என்று கூறி இருந்தார்.</p>
<p class="content">சங்கரர் துங்கா நதிதீரத்துக்கு வரும்வரை யில், உபயபாரதியின் கால் மெட்டி ஒலி கேட்டுக்கொண்டே வந்தது. அந்த இடத்துக்கு வந்ததும் ஒலி அடங்கிவிட்டது. தம்மையும் மறந்து சங்கரர் திரும்பிப் பார்த்தார். உபயபாரதியின் கால்கள் அப்படியே நின்றுவிட்டன. பாதங்கள் மணலில் புதையுண்டு அழுந்திவிட்டன. அந்த இடமே சாரதாதேவியின் ஆலயம் அமைவதற்குரிய இடமாயிற்று.</p>
<p class="content">சங்கரர் தமது திக்விஜயத்தில் இருமுறை சிருங்கேரிக்கு வந்திருக்கிறார். முதல்முறை வந்தபோது, துங்கா நதிதீரத்தில் அமர்ந்து சூரியபகவானைப் பிரார்த்தனை செய்தார். அப்போது அங்கே மிக விநோதமான காட்சி ஒன்று அவருக்குப் புலனாயிற்று. தவளை ஒன்று பிரசவிப்பதற்காக அந்த வெயிலில் இடம் தேடித் திணறிக்கொண்டிருந்தது. பிரசவ வேதனையிலும் வெயிலின் கொடுமையிலும் தவித்துத் துடித்துக் கொண்டிருந்த அந்தத் தவளைக்கு ஒரு பாம்பு தன் படத்தை விரித்து நிழல் தந்துகொண்டிருந்தது. அந்த அற்புதக் காட்சியைக் கண்டார் சங்கரர். 'ஒரு விநாடி அசந்தாலும் தவளையை அப்படியே விழுங்கிவிடும் பாம்பு, அதன் பிரசவ வேதனையைக் கண்டு அனுதாபம் கொண்டு நிழல் தருவதா? என்ன விசித்திரம் இது?’ என்று வியந்தவர், அந்தப் புண்ணிய நதி தீரத்தில், பகைமையின் சாயல்கூட விழமுடியாது என்று உணர்ந்தார். பகுத்தறிவில்லாத மிருகங்களின் உள்ளத்தில்கூட, பகைமை மறந்து தாய்மைக்கே உரித்தான பாச உணர்வு நிலைத்திருக்கும் பவித்ர பூமியான அந்த சிருங்கேரி திருத்தலத்தில், தாம் ஸ்தாபிக்கவேண்டும் என்று சங்கல்பித்திருந்த  நான்கு மடங்களில் முதலாவது மடத்தை நிறுவத் திருவுள்ளம் கொண்டார். மற்ற மூன்று மடங்கள், கிழக்கே ஜகந்நாத் (பூரி), மேற்கே துவாரகை, வடக்கே பத்ரிநாத் என்பவை.</p>
<p class="content">சிருங்கேரிக்கு மற்றுமொரு புனிதப் பின்னணியும் உண்டு.</p>
<p class="content"><span style="color: #ff0000"><strong><img alt="" align="right" width="300" height="174" src="http://www.vikatan.com/sakthi/2014/05/zdynmu/images/p58a.jpg">அ</strong></span>ங்க தேசத்தை ரோமபாதன் என்ற அரசன் ஆண்டு வந்தபோது, ஒருமுறை கடுமையான வறட்சியும் பஞ்சமும் ஏற்பட்டது. அந்தப் பஞ்சத்திலிருந்து விடுபட, மகரிஷி ஒருவரிடம் அறிவுரை பெறச் சென்றான் அந்த அரசன். ''காசியபரின் மகனான விபாண்டகருக்குப்  பிறந்த ரிஷ்யசிருங்கர் துங்கா நதிதீரத்தில் ஆசிரமத்தில் வசிக்கிறார். அவருடைய தந்தை அவரைப் பெண் வாசனையே அறியாத தூய பிரமச்சாரியாக வளர்த்து வருகிறார். தூய்மையே வடிவான அந்தத் தவப்புதல்வன் இந்த நாட்டுக்கு வந்தால் மழை பெய்யும்!'' என்று கூறினார் அந்த மகரிஷி.</p>
<p class="content">ரோமபாதன் ரிஷ்யசிருங்கரை நாடி வரவில்லை. பெண்மையின் நளினத்தையே அறியாத ரிஷ்யசிருங்கரை, அழகான பெண்ணொருத்தி மூலம் தன் நாட்டுக்கு அழைத்து வரத் திட்டமிட்டான். அதற்காக, சாந்தா என்ற அரண்மனை நடன மங்கையை அனுப்பினான். அவளும் அவளது தோழிகளும் ஆண் வேடம் தரித்து, ரிஷ்யசிருங்கரின் ஆசிரமத்தை அடைந்தார்கள். அவர்களை வரவேற்று உபசரித்தார் ரிஷ்யசிருங்கர். மெள்ள மெள்ளப் பழகியபோது, பெண்மையின் நளினத்தை உணர்ந்தார். சாந்தாவுடன் ரோம பாதரின் நாட்டுக்கு வந்துவிட்டார். அவர் அங்க தேசத்தில் காலடி வைத்ததும், பெருமழை பெய்தது. அந்த அழகிய பெண் சாந்தா, அவருடைய மனைவியானாள். நாடு வளம் பெற்றது.</p>
<p class="content">அந்த ரிஷ்யசிருங்கர் வாழ்ந்த திருத்தலம் இந்த சிருங்கேரி.</p>
<p class="content">சங்கரர் ஸ்ரீசக்ரத்தை மலைப்பாறையில் தாமே வரைந்தார். அதன்மேல் சாரதா தேவியின் விக்கிரகம் பிரதிஷ்டை செய்யப்பட்டது. தொடர்ந்து அங்கேயே தங்கி, சந்திர மௌலீசு வரரின் ஸ்படிக லிங்கத்தைப் பூஜித்தார். இரத்தின கர்ப்பத்தில் மகாகணபதியையும் உருவாக்கிப் பூஜித்தார். ராஜநாகம் தவளைக்கு நிழல் தந்த துங்கா நதிக் கரையிலும், லிங்கம் பிரதிஷ்டை செய்யப்பட்டது. அங்கே நாகமும் தவளையும் பாறையில் செதுக்கப்பட்டன.</p>
<p class="content">இந்தப் புண்ணிய பூமியில் ஆதிசங்கரர் நிறுவிய ஸ்ரீசாரதா பீடத்தின் பீடாதிபதியாக, சங்கரரின் முதல் சீடரான  ஸ்ரீசுரேஸ்வராச்சார்யர் பொறுப்பேற்றார்.</p>
<p class="content">மன்னர்களும் மஹனீயர்களும் போற்றிப் பணிந்த சிறப்பைப் பெற்ற ஸ்ரீசாரதாபீடத்து இறைவி சாரதா தேவியை, விஜய நகர சாம்ராஜ் யத்தின் அரசர்கள் வணங்கி வழிபட்டார்கள். சிருங்கேரி, சிறந்த கல்விக்குரிய பீடமாகவும் அமைந்தது. அங்கே நிறுவப்பட்ட சங்கர மடம், பக்தி மார்க்கத்துக்கு வழிகாட்டும் தலமாக அமைந்துள்ளன.</p>
<p class="content">சரித்திர நீரோட்டத்தில், சிருங்கேரி மடம் பல தாக்குதல்களுக்கும் உள்ளாகியிருக்கிறது; அரச வம்சத்த வரால் போற்றிப் பாதுகாக்கப்பட்டும் இருக்கிறது.</p>
<p class="content">இதில் குறிப்பிடத்தக்க அம்சம், கர்நாடகத்தை ஆண்ட திப்புசுல்தான், சிருங்கேரியில் மடங்களை நிறுவவும், ஆலயங்கள் அமைக்கவும், பூஜைகள் நடைபெறவும் உதவியதுதான்.</p>
<p class="content">பிரிட்டிஷ் ஆதிக்கத்தைத் திப்புசுல்தான் எதிர்த்தபோது, 'கடவுளின் அருளாலும், தங்கள் ஆசியாலும், என்னுடைய படைபலத்தாலும், ஆங்கிலேயர்களை நான் வெல்வேன் என்ற நம்பிக்கை எனக்கு இருக்கிறது!’ என்று சிருங்கேரி சங்கராசார்ய சுவாமிகளுக்குக் கடிதம் எழுதியிருக்கிறார்.</p>
<p class="content">இதுதான் புனிதம் நிரம்பப் பெற்றதும், தரிசிப்போர்க்கு புண்ணியம் சேர்ப்பதுமான ஸ்ரீசாரதா பீடத்தின் மகத்துவம்.</p>
<p class="content">தொன்மைச் சிறப்பும் தொல்புகழும் கொண்ட ஸ்ரீசாரதா பீடத்தைத் தமக்குப் பின் நிர்வகிப்பதற்குத் தக்கதொரு சீடர் வேண்டுமே என்ற தேடலில்தான்...</p>
<p class="content">இதோ, ஸ்ரீநரஸிம்ம பாரதி ஸ்வாமிகள் மைசூர் அரண்மனையில் ஏகாந்தமாக அமர்ந்து சிந்தனையில் ஈடுபட்டார். சற்றைக்கெல்லாம் அவரது திவ்விய வதனம் பளிச்சிட்டது.</p>
<p class="content">அவருக்குப் பின் ஸ்ரீசாரதா பீடத்தை நிர்வகிக்கப் போவது யார் என்பதையும், அவர் எங்கே இருக்கிறார் என்பதையும் அன்னை ஸ்ரீசாரதை அவருக்கு உணர்த்திவிட்டாள்.</p>
<p class="content">யார் அவர்? எங்கே இருக்கிறார் அவர்?</p>
<p style="text-align: right"><span style="color: #ff0000"><strong>- தொடரும்... </strong></span></p>
<p style="text-align: right"><span style="color: #ff0000"><strong>தொகுப்பு: க.புவனேஸ்வரி </strong></span></p>
<p style="text-align: right"><span style="color: #ff0000"><strong>படம்: ஜெ.வேங்கடராஜ்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விதைக்குள் விருட்சம்</div>
<div class="subtitle1">வெற்றியின் ஆதார சக்தி</div>
<div class="subtitle2">சேவாரத்னா டாக்டர் டி.எஸ்.நாராயணஸ்வாமி, ஓவியங்கள்: அரஸ் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>மா</strong></span>னிடர் அனைவருக்கும் சில நோக்கங்கள் உண்டு. அதை விருப்பம், ஆசை, பேராசை என்று வகைப்படுத்தலாம். அந்த நோக்கங்கள் நிறைவேறும்போதும், அவற்றை முழுமையாக அடையும்போதும் தான் வெற்றிபெற்றுவிட்டதாகக் கருதுகிறான். அதனால், அவன் பேரானந்தம் அடைகிறான். அந்த நிலையில், அவன் மனம் மற்றுமோர் உயர்ந்த நிலையைக் குறிக்கோளாகக் கொள்கிறது. ஆசை பேராசையாகிறது. மீண்டும் வெற்றியை நோக்கி அவனது பயணம் தொடர்கிறது.</p>
<p class="content">இப்படி, நினைத்ததை நடத்தி முடிப்பவன் வெற்றி பெற்றதாகக் கருதுகிறான். மற்றவர்களும் அவனையே வெற்றியாளனாகக் கருது கிறார்கள். இந்த வெற்றிக்கு ஆதார சக்தி எது என சிந்திப்போம்.</p>
<p class="content">‘The wish of a man may not match with the will of God’</p>
<p class="content">தனி மனிதனின் விருப்பங்கள் எல்லாம் இறைவனது சங்கல்பமாக அமையவேண்டிய அவசியம் இல்லை. '‘Man Proposes; God disposes’ என்றொரு பழமொழி ஆங்கிலத்தில் உண்டு. மனிதன் ஒன்றைத் தீர்மானிக்கலாம்; இறைவன் அதை நிராகரிக்கலாம், அல்லது அங்கீகரிக்கலாம்.</p>
<p class="content">இறைவன் எதை விரும்புகிறான், எந்தெந்த நோக்கங்களை நிறைவேற்றி வைத்து மனிதனின் வெற்றிக்கு வழிகாட்டுகிறான் என்பது குறித்துச் சிந்தித்துச் செயல்பட்டால், அது வெற்றி எனும் சிகரத்தில் நம்பிக்கையோடு ஏறும் வழியை நமக்குக் காட்டும். இதற்குச் சமய நூல்கள் நமக்கு வழிகாட்டுகின்றன.</p>
<p style="text-align: center"><img align="middle" width="450" height="569" alt="" src="http://www.vikatan.com/sakthi/2014/05/zdynmu/images/p28.jpg"></p>
<p class="content">வாழ்க்கையின் வெற்றிக்கு ஆதார சக்தி, தனி மனிதனின் சிந்தனைத் திறனே! உடல், மனம், அறிவு, ஆத்மா ஆகிய நான்கு பரிமாணங்களில் மனமும் அறிவும் ஒன்றுபட்டுச் செயல்படும்போது உண்டாகும் தன்னம்பிக்கையே வெற்றிக்கு ஆதார சக்தியாக அமைகிறது. மனோபலம்தான் நமது குறுகிய கால நோக்கங்களும் தொலைநோக்குத் திட்டங்களும் நிறைவேற வழிசெய்கிறது.</p>
<p class="content">என் நோக்கங்கள் நிறைவேறுவதால் எனக்கு என்ன லாபம், அதனால் மற்றவர்களுக்கு என்ன நன்மை, எனது செயல்பாடுகளால் பாவங்கள் உண்டாகுமா, தீமைகள் விளையுமா என்கிற கேள்விகளுக்கு பதிலைத் தெரிந்துகொண்டு, அதன் அடிப்படையில் திட்டங்களை உருவாக்கிக்கொண்டு செயல்பட்டால் நோக்கங்கள் நல்ல முறையில் நிறைவேறி, சாதனைகள் புரிந்து, வெற்றி அடையும் வாய்ப்பு நிச்சயம் உண்டாகும்.</p>
<p class="content"><span style="color: #ff0000"><u><strong>உயரிய எண்ணங்களின் உன்னத சக்தி! </strong></u></span></p>
<p class="content">மனம், அறிவு ஆகிய இரண்டின் கூட்டு முயற்சியில் உருவாகும் எண்ண அலைகளே செயல்புரியும் திறனை நமக்குத் தருகின்றன. அந்தச் சக்தியே நமது வெற்றிக்கு வழிகோலுகிறது. ஆக, நமது நோக்கங்கள் நிறைவேறி, நாம் வெற்றிபெறுவதற்கு, நமக்குள் புதைந்திருக்கும் அமானுஷ்ய சக்திகளை உணரவேண்டும்.</p>
<p class="content"><span style="color: #ff0000">முதலில்... </span></p>
<p class="content">'நான் அடைய விரும்புவது எது?’ என்பதைப் பற்றி ஆழ்ந்து சிந்தித்து, அந்த நோக்கத்தை ஓரிரு வரிகளில் எழுதி வைத்துக்கொள்ள வேண்டும். இது எளிதாகத் தோன்றலாம். ஆனால், கடல் போல் பரந்து விரிந்த ஆசை அலைகளை ஒன்றாகச் சேர்த்து, ஒரு நீர்த்துளிக்குள் அடைப்பது போன்ற முயற்சி இது.</p>
<p class="content">உதாரணமாக, ஒருவன் உலகத்தின் பெரிய பணக்காரர்கள் வரிசையில் தானும் இடம்பெற வேண்டும் என விரும்புகிறான் என்று வைத்துக் கொள்வோம். இது மிகப்பெரிய ஆசை.</p>
<p class="content">அவன் இதைப் பற்றிச் சிந்தித்து, அப்படி ஒரு பணக்காரனாகும் தகுதி தனக்கு இருக்கிறதா, அதற்காக அயராது உழைக்கும் சக்தி தன்னிடம் உள்ளதா, அதற்கு எவ்வளவு காலமாகும், நேர்வழியில் பணம் சம்பாதித்து அந்த நிலைக்கு உயர முடியுமா என்றெல்லாம் சிந்தித்தால், நமது பேராசையின் பரிமாணம் சற்றுக் குறைந்து ஆசையாக மட்டுமே மாறும். மேலும் இது பற்றிச் சிந்திக்கும்போது, அது ஒரு நல்ல நோக்கமாக மாறி, அதைச் சாதிக்க முடியும் என்ற நம்பிக்கையும் உருவாகும்.</p>
<p class="content">‘God grants what you deserve and not what you desire.’  'நீ விரும்புவதைக் கடவுள் தரமாட்டார்; உன் தகுதிக்கேற்றபடியே அருள்புரிவார்’ என்பது தத்துவம்.</p>
<p class="content"><span style="color: #ff0000">இரண்டாவதாக... </span></p>
<p class="content">நமது நோக்கங்களை ஒரு வரியில் எழுதிக் கொண்ட பிறகு, அதை அடைவதற்கான ஒரு செயல்முறைத் திட்டத்தை உருவாக்க வேண்டும்.</p>
<p class="content">‘Plan of Action should be enriched by Action plan’  என்றொரு விதி நிர்வாகப் பயிற்சியில் உண்டு.</p>
<p class="content">எதைச் செய்ய வேண்டும், என்னென்ன செய்ய வேண்டும், எப்படிச் செய்ய வேண்டும், அதற்கான கால வரம்பு என்ன என்பதை வரிசைப்படுத்தி உருவாக்கும் திட்டமே செயல்பாடுகளின் வரைபடமாகிறது.</p>
<p class="content">அந்தத் திட்டத்தில் எதை முதலில் செய்ய வேண்டும், அதைச் செய்து முடிக்க என்னென்ன செயல்பாடுகள் (tasks) உள்ளன, அவற்றை எப்போது, எப்படி, யார் மூலம் செய்ய வேண்டும் என்று வகுத்துக்கொள்ளும் வரைபடமே Action Plan ஆகும்.</p>
<p class="content"><span style="color: #ff0000"><img align="right" width="300" height="260" alt="" src="http://www.vikatan.com/sakthi/2014/05/zdynmu/images/p28a.jpg">மூன்றாவதாக... </span></p>
<p class="content">ஒரு புகைப்படத்தை ஒருமுறை கூர்ந்து பார்த்துவிட்டு, பிறகு கண்ணை மூடிக்கொண்டு அந்தப் புகைப்படத்தை நினைவுகூர்ந்தால், அது நம் மனக்கண் முன் தோன்றும். மனத்தின் இந்தச் சக்தியைப் பயன்படுத்தி, நமது நோக்கங் களின் பரிமாணத்தை நிர்ணயிக்க வேண்டும்.</p>
<p class="content">நமது நோக்கங்களை ஒருமுறை உற்றுப்பார்த்து, கீழ்க்காணும் கேள்விகளைக் கேட்டுக்கொண்டு, அதற்கான பதில்களைத் தெரிந்துகொண்டு செயல்படுவது, வெற்றிச் சிகரத்தை எட்டிப்பிடிக்க ஏதுவாகும்.</p>
<p class="content">* இதை ஏன் அடைய விரும்புகிறேன்?</p>
<p class="content">* அதனால் என்ன பலன்கள் கிட்டும்?</p>
<p class="content">* எப்படி அடைய விரும்புகிறேன்?</p>
<p class="content">* எனது நோக்கங்கள் தார்மிகமானவையா?</p>
<p class="content">* என் பலம் என்ன?</p>
<p class="content">* என் பலவீனம் என்ன?</p>
<p class="content">* என் நோக்கங்கள் நிறைவேற யார் யார் துணை நிற்பார்கள்?</p>
<p class="content">* எனது ஆசைகள் அல்லது நோக்கங்களை இறைவன் அங்கீகரிப்பாரா?</p>
<p class="content">இவைதான் அந்தக் கேள்விகள்!</p>
<p class="content"><span style="color: #ff0000"><u><strong>நேர்முகச் சிந்தனைகள்</strong></u></span></p>
<p class="content">வெற்றிச் சிகரத்தை அடைய உதவும் மற்றுமொரு மானிட சக்தி, நேர்முகச் சிந்தனைகள். ஆழ்ந்த சிந்தனையின் அடிப்படையில் தோன்றும் நேர்முகச் சக்தி, நமது ஆழ்மனத்தில் பதிந்துவிடுகிறது. இது ஒருவனது நடத்தையையும் செயல் திறனையும் சாதகமாக மாற்றும்.</p>
<p class="content">எதிர்மறைச் சிந்தனைகளுக்கு இடம் தராமல், நேர்முகச் சிந்தனைகளை வளர்த்துக்கொண்டால், மனஇறுக்கம் குறையும்; செயல்பாடுகள் முறைப்படி நடக்கும்.</p>
<p class="content">தவறான எதிர்பார்ப்புகள் நேர்முகச் சிந்தனைகள் ஆகாது. பெரும்பாலும் நம்மில் பலர் தன்னைப் பற்றியும், தன்னுள் அடங்கி யுள்ள மானிட சக்தியையும் சரியாக மதிப்பீடு செய்யாமல், நிறைவேறாத ஆசைகளை வளர்த்துக்கொண்டு, சிறிதளவும் தகுதி இல்லாதபோதும், தகுதிக்கு மீறிய பதவிகளுக்கும் வாழ்க்கை வசதிகளுக்கும் ஆசைப்படுவது உண்டு. பெரும்பாலும் அவர்களுக்கு ஏமாற்றமே மிஞ்சும்.</p>
<p class="content">தகுதிக்கு மீறிய ஆசைகளும், முரணான எதிர்பார்ப்புகளும் ஏமாற்றத்தையும், தோல்வியையும்தான் தரும். அதனால் ஏற்படும் அதிர்ச்சியும் துயரமும் ஒருவனை மன உளைச்சலுக்கு ஆளாக்கி, மன இறுக்கம் அடையச்செய்யும்.</p>
<p class="content">இயற்கைக்குப் புறம்பான எதிர்பார்ப்புகளால் ஏமாற்றம் ஏற்படுகிறது. ஏமாற்றத்தால் தாங்க முடியாத துயரம் உண்டாகிறது. அது ஒருவனைத் தீவிர மனஇறுக்கத்துக்கு ஆளாக்கி விடுகிறது.</p>
<p class="content">அதனால் அவனுடைய நடை- உடை- பாவனைகள் மாறுகின்றன. அப்போது அவனுக்கு மனநல வைத்தியரின் ஆலோசனை தேவைப்படுகிறது. இதற்கெல்லாம் மூலகாரணம் ஆசைதான். அதைத்தான் புத்தபிரான் முக்கிய தத்துவமாகக் கூறினார்...</p>
<p class="content">'ஆசையே துன்பத்துக்குக் காரணம்!’</p>
<p class="content">'அதற்காக ஆசைப்படாமல் வாழ முடியுமா? ஆசைதானே எந்தவொரு முன்னேற்றத்துக்கும் அடிப்படை!’ என்ற கேள்வி எழலாம்.</p>
<p class="content">தாராளமாக ஆசைப்படுங்கள்; உணவு, உடை, இருப்பிடம் ஆகியன வாழ்வின் ஆதாரங்கள். அவை குறித்து ஆசைப்படுங்கள். அதற்காக உழையுங்கள். தேவையைத் தாண்டி மனிதன் ஆசைப்படுவது வசதியும் ஆடம்பரமும். அவற்றை அடைய முயற்சிப்பதில் தவறில்லை. ஆனால், அதில் தோற்க நேரிடுகையில், வாழ்க்கையில் நிம்மதி குறைகிறது.</p>
<p class="content">'போதுமென்ற மனமே பொன் செய்யும் மருந்து’ என்று சான்றோர் கூறுவர். அதன்படி 'திருப்தி’ என்ற குணத்தை வளர்த்துக் கொண் டால் ஆசைகள் கட்டுப்படும்; அப்போது அடைய முயல்வதை அடைய முடியும்; அதனால் திருப்தியும் நிம்மதியும் ஏற்படும். சரி... திருப்தி என்ற குணத்தை எப்படி வளர்த்துக்கொள்வது?</p>
<p style="text-align: right"><span style="color: #ff0000"><strong>(விருட்சம் வளரும்) </strong></span></p>
<hr>
<p class="content"><span style="color: #0000ff"><u><strong>'பிள்ளையார் சொன்ன கணக்கு!’ </strong></u></span></p>
<p class="content"><span style="color: #ff0000"><strong>சு</strong></span>ந்தர் பத்தாம் வகுப்பு மாணவன். நன்கு படித்து, நிறைய மார்க் வாங்கவேண்டும், முதல் ரேங்க் எடுக்க வேண்டும் என்பது அவனது ஆசை. அவனது குடும்பம் தெய்வ பக்தியும் நம்பிக்கையும் கொண்ட குடும்பம்.</p>
<p class="content">தேர்வுக்குப் பத்து நாட்களுக்கு முன்பு அவன் தாத்தா, ''அடேய் சுந்தர்! ஸ்கூலுக்குப் போகும் வழியில், தெருக்கோடியில் இருக்கும் பிள்ளையாரை பிரதட்சிணம் செய்து வழிபட்டுவிட்டுப் போ. அவர் அருளால், வகுப்பில் நீ முதல் ஆளாக வருவாய்'' என்றார். எப்படியாவது படிப்பில் முதலிடத்துக்கு வரவேண்டும்; அதற்குப் பிள்ளையாரும் உதவினால் நல்லதுதானே என்று சுந்தரும் அதற்கு ஒப்புக் கொண்டான். அன்று முதல் பிள்ளையாரைச் சுற்றி வந்து வழிபட ஆரம்பித்தான்.</p>
<p class="content">அவனது நம்பிக்கை தீவிரமாயிற்று. ஒன்றுக்குப் பத்து முறை பிள்ளையாரை வலம் வந்தான். அதற்காகச் சில மணி நேரம் முன்பே வீட்டிலிருந்து புறப்படுவதை வழக்கமாக்கிக்கொண்டான். பரீட்சை வந்தது. நன்றாகவே எழுதினான். ரிசல்ட்டும் வந்தது. ஆனால், ஏனோ அவன் முதல் ரேங்க்கில் பாஸாகவில்லை.</p>
<p style="text-align: center"><span style="color: #0000ff"><u><strong><img alt="" align="middle" width="500" height="254" src="http://www.vikatan.com/sakthi/2014/05/zdynmu/images/p28b.jpg"></strong></u></span></p>
<p class="content">இதனால், பிள்ளையார்மீது கோபம் கொண்டான். தான் வழக்கமாக வழிபடும் கோயிலுக்குச் சென்று, ''என்ன பிள்ளையாரப்பா! உன்னை நம்பி தினமும் பக்தியோடு சுற்றிக் கும்பிட்டேனே! அதற்கு நீ தந்த பலன் இதுதானா? நான் அதிக மதிப்பெண் எடுத்து பரீட்சையில் முதல் ரேங்க்கில் பாஸாகவில்லையே! உன்னைச் சுற்றி வந்து கும்பிட்ட நேரத்தில் பரீட்சைக்குப் படித்திருந்தால், நல்ல மார்க் கிடைத்திருக்கும்; விரும்பியபடி முதல் ரேங்க்கில் பாஸாகியிருப்பேன். என்னை ஏமாற்றிவிட்டாயே... ஏன்?'' என்று ஆவேசமாகக் கேட்டான்.</p>
<p class="content">உடனே விநாயகர் தோன்றி, ''குழந்தாய்! உனக்கு ஒன்று நினைவிருக்கிறதா? முதல் நாள் நீ பரீட்சைக்குப் போகும்போது, வேகமாக ஒரு தண்ணீர் லாரி உன்மேல் இடிப்பதுபோல வந்தது அல்லவா?'' எனக் கேட்டார்.</p>
<p class="content">''ஆமாம், வந்தது. நல்ல காலம்... அப்போது அங்கு நின்றிருந்த பெரியவர் ஒருவர் என் கையைப் பிடித்து இழுத்துக் காப்பாற்றினார். அதற்கென்ன?'' என்று கேட்டான் சுந்தர்.</p>
<p class="content">உடனே விநாயகர், ''அந்தப் பெரியவர் நான்தானப்பா! நீ என்னைச் சுற்றி வந்ததால் உண்டான புண்ணிய பலனை உனக்குக் கொடுத்து, உன் உயிரைக் காப்பாற்றினேன். உனக்குப் பரீட்சை முக்கியமாக இருந்தது. எனக்கு உன் உயிர் முக்கியமாகத் தெரிந்தது. உன் புண்ணிய பலனால் உயிர் பிழைத்தாய். ஆக, நீ விரும்பியது போன்று அந்தப் பலனானது உனது பரீட்சைக்குப் பலன் தரவில்லை. போகட்டும், நீ எப்போதும் போல் கவனமாகப் படி; நல்ல மதிப்பெண் கிடைக்கும். தொடர்ந்து ஆலய வழிபாடு செய். அதனால் புண்ணியம் சேரும். உன் முயற்சிகள் கைகூடும். ஆனால், உன் பிரார்த்தனைக்கான பலனை எப்போது, எப்படி உனக்குத் தருவது என்பதை நான் முடிவு செய்துகொள்கிறேன்'' என்று கூறி மறைந்தார்.</p>
<p class="content">ஆம்... இறைவன் நாம் வேண்டுவதைக் கொடுப்பதில்லை; நமக்கு வேண்டியதைக் கொடுக்கிறார்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கேள்வி - பதில் </div>
<div class="subtitle1">எங்கே செல்கிறது ஆன்மிகம்? </div>
<div class="subtitle2">சேஷாத்ரிநாத சாஸ்திரிகள்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>எ</strong>தையுமே எதிர்பார்க்காமல் பூஜை- புனஸ்காரங்கள், வழிபாடுகள் போன்றவற்றை உரிய கடமையாக நிறைவேற்றிக்கொண்டிருந்த காலம் இருந்தது. தற்போது, நமது ஆசைகளைப் பூர்த்தி செய்யும் எண்ணத்தில், எதிர்பார்ப்புடன் நடைமுறைப்படுத்தும் சடங்குகளாக அவை மாறிவிட்டன. </span></p>
<p class="content"><span style="color: #ff0000">அதேபோல் குருமார்கள், மகான்கள் என்ற பெயரில் தனி மனிதத் துதியே மேலோங்கியிருக்கிறது. </span></p>
<p class="content"><span style="color: #ff0000">இன்றைய ஆன்மிகம் எதை நோக்கிச் செல்கிறது? </span></p>
<p style="text-align: right"><span style="color: #0000ff"><strong>- கோ.சிதம்பரம், ராதாபுரம் </strong></span></p>
<p class="content"><span style="color: #ff0000"><strong><img alt="" align="right" width="300" height="365" src="http://www.vikatan.com/sakthi/2014/05/zdynmu/images/p88.jpg">வ</strong></span>ழிபாடுகள், லௌகீக- சுகபோக சாதனங்களை ஈட்டித் தரும் சடங்காகச் சித்திரிக்கப்பட்டிருக்கின்றன. இந்தக் கொள்கை மாறுபாட்டால் பூஜா பலன்கள் மனத் தெளிவை ஏற்படுத்தும் தகுதியை இழந்துவிட்டன.</p>
<p class="content">கடவுளை வழிபடுவதில் அக்கறை குறைந்து வருகிறது. மகான்களை வழிபடுவதில் அக்கறை வளர்ந்து வருகிறது. கடவுளைவிட மகான்கள் உயர்ந்தவர்கள் என்ற எண்ணம் மேலோங்கியிருக்கிறது. கடவுளின் கோபத்தில் தவிக்க நேர்ந்தால், குருவானவர் கடவுளின் கோபத்தில் இருந்து நம்மை விடுவிப்பார்; ஆனால், குருவின் கோபத்துக்கு ஆளானால், உன்னை விடுவிக்க யாரும் இருக்கமாட்டார்கள்; ஆகவே, கடவுளைவிட உயர்ந்தவர் குரு என்ற அளவுக்கு குருபக்தியை கெட்டியாகப் பிடித்துக்கொண்டு இருப்பவர்களும் உண்டு. கடவுள் பக்தனுக்குக் கட்டுப்பட்டவர்; அவர் பக்ததாசன். ஆகையால், கடவுளின் பக்தனை வழிபடுபவர்களும் உண்டு.</p>
<p class="content">எதிர்பாராத நிலையில், மகான் ஒருவரைச் சந்தித்த ஒருவன், அவரின் பெருமைகளை அறிந்ததும், 'என் தந்தை உயிருக்குப் போராடிக்கொண்டிருக்கிறார். அவரைக் காப்பாற்ற தாங்கள் அருள வேண்டும்’  என்று அவரிடம் வேண்டினான். மகான் விபூதி பிரசாதம் அளித்து, 'இதைத் தந்தையின் நெற்றியில் இட்டுவிடு. அவர் எழுந்து ஆரோக்கியம் பெற்று, நீண்ட நாள் வாழ்வார்’ என்று அருளினார்.</p>
<p class="content">தந்தையின் நெற்றியில் அந்த விபூதியை வைத்ததில் இருந்து, அவர் படிப்படியாகக் குணமடைந்து, திடகாத்திரத்துடன் விளங்கினார். இந்த அனுபவம் அவனுக்கு அந்த மகான்மீது நிரந்தர பக்தியை ஏற்படுத்தியது. அந்த மகானின் வழிபாடு அவனுக்குப் பிடித்துவிட்டது. அவன் அவரது டிவோட்டியாக (பக்தனாக) மாறிவிட்டான்.</p>
<p class="content"><span style="color: #ff0000"><strong>? என்ன சொல்ல வருகிறீர்கள்? ஏதேனும் பலனை எதிர்பார்த்துதான் மகான்களையும் குருமார்களையும் மக்கள் பின்பற்றுகிறார்கள் என்கிறீர்களா? </strong></span></p>
<p class="content">பெரும்பாலும் அப்படித்தான்!</p>
<p class="content">மேற்சொன்னது போன்று, தங்களது அனுபவத்தில் நிறைவுபெற்று, மாறுபட்ட மகான்களின் டிவோட்டிகளாக மாறியவர்களும் உண்டு. இப்படி, கடவுள் வழிபாட்டை மறந்துவிட்ட டிவோட்டிகள் குழு நம் தேசத்தில் நிரம்பிவிட்டன. இந்தக் குழுவினருக்கு அவரவர் நம்பிக்கை பெற்ற மகானே வழிகாட்டி! வேதம், சாஸ்திரம், புராணம், இதிகாசம், சம்பிரதாயம் ஆகிய அத்தனையும் பின்னுக்குத் தள்ளப்பட்டு, அந்த மகானின் வாக்கையே உயர்வாக- வேதவாக்காகக் கருதி, அதை ஏற்றுப் பெருமையுடன் கடைப்பிடிப்பவர்களும் உண்டு.</p>
<p class="content">குடும்ப விவகாரங்கள் அத்தனையும் அவர்கள் வழிபடும் மகான்களின் பரிந்துரையில்தான் நிகழும். முகூர்த்த சாஸ்திரம் பரிந்துரைத்த முகூர்த்தத்தை மகான்களின் வார்த்தையால் தவிர்த்துவிடுவார்கள். அவரே தாலியை எடுத்துத் தர, அதை வாங்கி திருமாங்கல்ய தாரணம் செய்வதை பாக்கியமாகக் கருதுகிறார்கள். தங்களது பழைய பண்பாடுகளை ஒரு பக்கம் கட்டி வைத்துவிட்டு, குறிப்பிட்ட மகானின் வழிகாட்டுதலால் இணைந்தவர்கள் ஏராளம். அவர்களுக்கு அது நிம்மதியளிக்கிறது. இப்படி, டிவோட்டி முறையில் பிரிந்திருக்கும் சமுதாயம் ஸனாதனத்தை அறவே ஒதுக்கிவிட்டது. பழைய ஸனாதனக் கோட்பாடுகள் இன்றைக்குச் செல்லாக்காசாக மாறிவிட்டன!</p>
<p class="content"><span style="color: #ff0000"><strong>? குருமார்கள், மகான்கள் என்று ஒருவரைப் பின்பற்றுவதும், அவர்களது வழிகாட்டுதலும்தான் பழைய சாஸ்திர சம்பிரதாயங்கள்  வழக்கொழியக் காரணம் என்கிறீர்களா? </strong></span></p>
<p class="content">வேறு சில காரணங்களும் உண்டு. கடவுள் மனத்தில் குடியிருக்கிறார். அவரை தியானம் செய்தால் போதும்; கோயில், குளம் செல்வது வீண். நாம சங்கீர்த்தனத்தைக் கெட்டியாகப் பிடித்துக்கொண்டால் போதும்; இந்தச் சடங்குகள் எதுவும் தேவையில்லை. ஏழைகளுக்கு அன்ன தானம் செய்தால் போதும்; முன்னோர் ஆராதனை தேவையில்லை. கோயிலில் பணத்தைக் கட்டி, அவர்கள் மூலம் முன்னோர் ஆராதனையை நிறைவேற்றினாலே போதும்... இப்படியான எண்ணங்களும் கருத்துக்களும்கூட இன்றைய நிலைக்குக் காரணம் எனலாம்.</p>
<p class="content">பெற்றோர் வாழும் காலத்திலேயே அவர்களை முதியோர் இல்லத்தில் சேர்க்கத் துடிப்பவர்கள், முன்னோர் ஆராதனையை நினைத்துப் பார்ப்பார்களா என்ன?!</p>
<p class="content">இன்றைய அறிவியல் உலகில், ஸனாதனத்துக்கு என்ன வேலை? கொல்லன் பட்டறையில் ஈக்கு என்ன வேலை?! ஸனாதன வாழ்வின் போர்வையில், லோகாயத வாழ்க்கையைப் பின்பற்றுபவர்களுக்கு ஸனாதனம் இடையூறு. உயிர் பிரிந்த உடலை கொடையாக அளித்து மகிழும் மனம், ஸனாதனம் சொல்லும் இறுதிச்சடங்கை மறந்துவிடும்.</p>
<p class="content">மறுமணமும், விவாகரத்தும், கலப்புத் திருமணமும் அரங்கேறி வரும் நிலையில், ஸனாதனம் உதாசீனப்படுத்தப்படுகிறது. மாற்றான் மனைவியை ஏற்றுக்கொள்ளுதல், கணவனை இழந்தவளை மணம் செய்தல் இவையெல்லாம் இப்போது எல்லோராலும் ஏற்கத்தகுந்ததாக மாறிவிட்டன. குழந்தையுடன் விவாகரத்தைச் சந்தித்தவளை மணந்து வாழ்வு அளிப்பவர்களும் உண்டு. விவாகரத்து ஆன பெண்மணியை குழந்தையுடன் கன்யாதானம் செய்துகொடுக்கும் பெற்றோரும் இருக்கிறார்கள். கலப்புத் திருமணத்தில் பிறந்த குழந்தைக்கு உரிய காலத்தில் உபநயனம் நடத்தி அழகுபார்க்கும் பெற்றோரும் உண்டு. ஆக, ஸனாதனமும் கடவுள் சிந்தனையும் கவனிப்பாரற்றுத் தவிக்கின்றன. அவை, சொற்பொழிவிலும் ஏட்டிலும் மட்டுமே ஒட்டிக்கொண்டிருக்கின்றன.</p>
<p style="text-align: center"><img alt="" align="middle" width="555" height="471" src="http://www.vikatan.com/sakthi/2014/05/zdynmu/images/p88a.jpg"></p>
<p class="content"><span style="color: #ff0000"><strong>இ</strong></span>ல்லை! தங்களின் கருத்துக்கள் சிந்தனையாளர்களை ஈர்க்காது. அங்கொன்றும் இங்கொன்றுமாகத் தென்படும் குறைகளை பூதாகரமாக்கி, ஸனாதனம், கடவுள் சிந்தனைகள் சீரழிந்ததாகச் சொல்வது அறியாமை! இடைக்காலத்தில் தலைதூக்கிய ஸனாதனப் பகையானது இன்று அறவே அகன்று, விழிப்பு உணர்வு ஏற்பட்டு, ஸனாதனம் சிறப்புற்று விளங்குகிறது.</p>
<p class="content">'கடவுள் இருக்கிறாரா?’ என்ற கேள்விக்கு, 'கடவுள்தான் இருக்கிறார்; மற்றவர்கள் ஒருகாலத்தில் இருக்கமாட்டார்கள்’ என்று மகான்களிடம் இருந்து பதில் வந்தது. அவர்கள் மூலம் ஸனாதனத்தின் சாரம் எளிமையாக விளக்கப்பட்டது. 'முனைந்து செயல்படு; வெற்றி உண்டு. கடவுள் உன்னோடு இருக்கிறார்’ என்றார் ஒரு மகான். 'உடலில் ஆன்ம வடிவில் மனத்தில் குடிகொண்டிருப்பது கடவுள். சிந்தனை செய்வது மனம். சிந்தனை செயல்பட்டு முழுமை பெறும் வரையிலும், மனத்தில் ஆன்ம வடிவில் தென்படும் கடவுள், சிந்தனையையும் செயல்பாட்டையும் கண்காணித்துக் கொண்டிருப்பார். கடவுள் உன்னோடு இருக்கிறார் என்று உணர்ந்தால், வெற்றி உண்டு.’ இப்படியான மகான்களின் விளக்கங்கள் ஸனாதனத்தின் சாரமாகவே திகழ்கின்றன.</p>
<p class="content"><span style="color: #ff0000"><strong>? ஆக, அவர்களைப் பின்பற்றினால் போதும்; தர்மசாஸ்திரம், சடங்கு- சம்பிரதாயங்கள் தேவையில்லை என்பதுதான் உங்கள் கருத்தா? </strong></span></p>
<p class="content">அப்படியில்லை! ஸனாதனத்தின் அருளுரைகளைக் காலத்துக்கு ஏற்ப, பாமரர்களின் மனநிலையை அறிந்து, கதைகளாகவும் நிகழ்வுகளாகவும் மகான்கள் பகிர்ந்தளித்து, அறத்தில் நாட்டத்தை நிலைப்படுத்துகிறார்கள் என்றே கருதவேண்டும்.</p>
<p class="content">பிரகலாதன், துருவன், மீரா போன்றோர் அந்த நம்பிக்கையில் கரையேறியவர்கள். அவர்களின் கதைகள், பாமரர்களின் மனத்தில் கடவுள் இருப்பதை உணரவைக்கிறது. சொற்பொழிவில் விளக்கப்படும் அத்தனை கடவுள் லீலைகளும் 'மனத்தோடு ஒட்டிக்கொண்டிருக்கும் ஆன்மாவே கடவுள்’ என்பதை உணர வைக்கின்றன.</p>
<p class="content">அன்றாட வாழ்க்கையை நடைமுறைப்படுத்தவே அல்லல்படுகிற மக்களுக்கு ஆன்மிகச் சொற்பொழிவுகள், பக்தியின் மேன்மையைச் சொல்லும் விளக்கவுரைகள், கோயில்- குளங்களின் பெருமையைச் சொல்லும் விரிவுரைகள் ஆகியவை மன அமைதியையும் மகிழ்ச்சியை யும் அளிப்பதுடன், அன்றாடத் தேவைகளையும் ஈட்டித் தருகின்றன.</p>
<p class="content">அர்ஜுனன், தன்னுடன் இருப்பது கடவுள் (கண்ணன்) என்று உணர்ந்தான்; போரில் வெற்றி பெற்றான். குசேலன் தன் மனத்தில் கடவுள் இருப்பதை உணர்ந்தான்; இரண்டு பிடி அவலுக்கு அவனது ஏழ்மை அகன்றது. அக்ஷயபாத்திரம் காலியான வேளையில் விருந்தோம்பல் நடத்தவேண்டிய கட்டாயம் வந்தது. கடவுள் தன்னோடு இருக்கிறார் என்பதை உணர்ந்தாள் திரௌபதி; வெற்றி பெற்றாள். எந்தத் தடயமும் இல்லாமல் துப்புதுலக்க முற்பட்டார் ஹனுமன். தன்னுடன் கடவுள் (ஸ்ரீராமன்) இருப்பதை உணர்ந்தார்.  முனைந்து செயல்பட்டு, கடலைத் தாண்டி, சீதையைச் சந்தித்து வெற்றியோடு திரும்பினார். 'அநாதைக்கு தெய்வம் துணை’ என்று சொன்னார்கள் மகான்கள்.</p>
<p class="content">'உனக்கு நாதன் இல்லை; அதாவது, பாதுகாவலன் இல்லை என்று நினைப்பது அறியாமை. அந்த நினைப்பு உன்னைச் செயல்படத் தயங்கவைக்கும். உலகையும் உயிரினங்களையும் படைத்தவன் உனக்கும் உயிரினங்களுக்கும் பாதுகாப்பு அளித்துக் கொண்டிருக்கிறான். அவனே உனக்கு நாதன். அதாவது, உனக்கு என்றும் பாதுகாப்பாக இருப்பவன். நீ அனாதை இல்லை. உண்மையில் நீதான் நாதனோடு இருப்பவன். அவளை அறியாதவர்களே அநாதைகள். உன் மனத்துடன் இணைந்திருக்கும் ஆன்மா அவன்தான். உன் மனத்தில் குடிகொண்டிருப்பனை நீ அறியாமல் இருப்பதுதான் ஆச்சரியம்!  உனது விருப்பம் உருப்பெறும் மனத்தில் அவன் இருக்கிறான். அது அவனுக்குத் தெரியும். நீ செயல்பட்டால், வெற்றிபெற அவன் ஒத்துழைப்பான்’ என்ற விளக்கம், ஸனாதனத்தின் சாரம்.</p>
<p class="content">'இந்த உடல் தேவாலயம். அதில் குடிகொண்டிருக்கும் ஜீவன் என்றும் விளங்கிக் கொண்டிருக்கும் கடவுள். அறியாமை என்கிற நிர்மால்யத்தை (முதல் நாள் பூஜையில் நிறைந்த பழைய புஷ்பங்கள்), அகற்றி, அந்த ஜீவன்தான் கடவுள் என்று வழிபாட்டில் ஈடுபடு’  என்பது மகான்களின் அறிவுரை (தேஹோதேவாலய: ப்ரோத்தோ...).</p>
<p class="content">'உன்னில் உறைந்திருக்கும் ஆன்மாதான் (ஜீவாத்மா) கடவுள் என்பதை மறைக்கும் அறியாமையை (நிர்மால்யத்தை) அகற்றினால் தெய்வம் பளிச்சிடும்; வழிபட இயலும்!’ - இது ஸனாதனத்தின் சாரம்.</p>
<p class="content">ஆக, ஸனாதனத்தின் சாரங்களை மக்களுக்கு எளிமையாகப் புரியவைப்பதில் மகான்களின் பங்கு அதிகம். எனவே, மகான்களை வழிபடும் (டிவோட்டிகள்) மக்களின் மகான் பக்தி, அவர்கள் தங்களை எளிதில் மனத்தளவில் உயர்த்திக்கொள்ள உதவுகிறது.</p>
<p class="content"><span style="color: #ff0000"><strong>வா</strong></span>ர்த்தை ஜாலங்கள் இன்றையச் சூழலில் எடுபடாது!</p>
<p class="content">மக்கள் விழிப்பு உணர்வு பெற்றுவிட்டனர். அலசி ஆராயும் திறன் வளர்ந்தோங்கி உள்ளது. கடவுளைத் தெரிந்துகொள்ள விருப்பமில்லை. தங்களது விருப்பத்தை நிறைவேற்ற, கடவுள் திருவுருவங்களை அணுகுபவர்களே ஏராளம். அபிஷேக- அர்ச்சனைகளில் இணைந்து, அதற் குப் பிரதிபலனாக வேலைவாய்ப்பு, திருமணம், பண வரவு, நோய்களில் இருந்து விடுதலை ஆகியவற்றை எதிர்பார்க்கிறார்கள். வழிபாடு, வியாபார நோக்கில் வளர்ந்திருக்கிறது.</p>
<p class="content"><span style="color: #ff0000"><strong>? பாமரன் கடவுளிடம் தனது வேண்டுதலை முன்வைப்பதை வியாபார நோக்கம் என்று எப்படிச் சொல்லமுடியும்? </strong></span></p>
<p class="content">வேண்டுதல்களின் நோக்கத்தைக் கவனித்தால், உங்களுக்குப் புரியவரும். காதலில் வெற்றி பெற, விவாகரத்தில் வெற்றி பெற, தேர்வில் முதன்மை பெற, பரிசுப் பொருள் வந்தடைய, வீடு- வாசல், வாகனம், செல்வம், குழந்தைகள், உயர்பதவி, பட்டம், பெருமை, புகழ் ஆகிய அத்தனைக்காகவும் வழிபாட்டில் வேண்டப் படுவது உண்டு. கடவுள் எதைக் கேட்டாலும், கொடுக்க வேண்டும். பாகுபாடு இல்லாமல், கேட்பவரை உரைத்துப் பார்க்காமல் எல்லோருக் கும் அவர் வாரி வழங்கவேண்டும் என்று கடவு ளைப் பற்றிய கணிப்பு பலரிடம் உண்டு.</p>
<p class="content">லோகாயத வாழ்க்கைக்குத் தேவையானவற்றை அள்ளித் தரும் வள்ளலாகவே கடவுளைப் பார்க்கிறார்கள். அதை உணர்ந்த சொற்பொழிவாளர்களும் பல நிகழ்வுகளை எடுத்துக்காட்டாகச் சொல்லி, விருப்பத்தை நிறைவேற்றும் வேந்தனாகக் கடவுளைச் சித்திரிக் கிறார்கள்.</p>
<p class="content">கடவுளின் உண்மை வடிவத்தை உணர முடியாதவாறு, மக்களின் அறியாமையைப் பாதுகாத்து வரும் சொற்பொழிவாளர்களும் உண்டு!</p>
<p class="content"><span style="color: #ff0000"><strong>? அப்படியானால், கடவுளிடம் எதையும் பிரார்த்திக்கக்கூடாது என்கிறீர்களா? </strong></span></p>
<p class="content">அது வேண்டும், இது வேண்டும் என்று வேண்டிக் கொள்வதற்காகக் கடவுள் இல்லை. கடவுளிடம் எதையும் பெற வேண்டியது இல்லை. நம்மை அவருக்கு அர்ப்பணம் செய்ய</p>
<p class="content">வேண்டும். அதற்காகக் கடவுளை அடையாளம் தெரிந்துகொள்ள வேண்டும்.</p>
<p class="content">ஆனால் தற்போது, விருப்பத்தை நிறைவேற்ற கடவுளை அணுகுபவர்களே அதிகம் தென்படுகிறார்கள். சொற்பொழிவுகளிலும் ஸனாதனத்தின் தனி வடிவத்தைப் பார்க்க இயலவில்லை. இறையுருவத்தின் முன்னிலையில் நிகழும் பஜனை, ரசிகர்களை மகிழ்விக்கப் பயன்படுகிறது. விஞ்ஞான விளக்கத்தோடு இணையவைத்துச் சொல்லப்படும் பழம்பெரும் கதைகள், ரசிகர்களின் கைத்தட்டலைப் பெற முனைவதற்காகவே!</p>
<p class="content">கடவுளுக்கும் பக்தனுக்கும் இடைத்தரகராகச் செயல்பட்டு, பக்தனுக்காகக் கடவுளிடம் சிபாரிசு செய்பவர்களும் உண்டு. தன்னுள் இருக்கும் கடவுளை அணுக, வெளியே இருக்கும் ஒருவரை அடிபணிவது பரிதாபம். தற்பொழுது, ஸனாதனம் அஞ்ஞாத வாஸத்தில் இருக்கிறது. அது செழிப்பாக இருப்பதாகச் சித்திரிப்பது ஆச்சர்யம் அளிக்கிறது!</p>
<p class="content"><span style="color: #ff0000"><strong>தங்கள் சிந்தனைக்கு ஒரு வார்த்தை... </strong></span></p>
<p class="content">வேதம், சாஸ்திரம், புராணம், இதிகாசம், சம்பிரதாயம் ஆகியவற்றில் தென்படும் கடவுளின் பெருமைகள், லீலைகள் அத்தனையையும் உள்வாங்கி, 'கடவுள் உன் மனத்தில் ஆன்மா வடிவில் இணைந்திருக்கிறார்’ என்ற உணர்வை ஏற்படுத்த முனைவது, என்றும் அழியாத ஸனாதனம்.</p>
<p class="content">'கதைகளில் வரும் அற்புதமான நிகழ்வுகள், நடைமுறைகள், பக்தர்களின் இன்னல்கள், துஷ்டர்களின் அழிவு, சிஷ்டர்களின் தெளிவு அத்தனையும் கடவுள் பெருமையின் எடுத்துக்காட்டு’ என்றால், நம்மால் அவரது பெருமையை முழுமையாகக் கண்டுகொள்ள முடியாது.</p>
<p class="content">ஆனால், அவரை உள்ளத்தில் கண்டு, அவரிடம் ஒன்றி, துயரம் தொடாத இன்பத்தைச் சுவைக்கலாம். இதையே ஸனாதனம் விளக்குகிறது. ஸனாதன சொற்பொழிவுகளும் இந்த உண்மையை அறிய முயற்சிப்பதற் கான தூண்டுகோலாகச் செயல்பட வேண்டும்.</p>
<p style="text-align: right"><span style="color: #ff0000"><strong>- பதில்கள் தொடரும்... </strong></span></p>
<p class="content"><span style="color: #0000ff">வாசகர்களே... </span>ஆன்மிகம் சம்பந்தமான எல்லா சந்தேகங்களுக்கும் பதில் தருகிறார் சேஷாத்ரிநாத சாஸ்திரிகள். கேள்விகள் அனுப்பவேண்டிய முகவரி: 'கேள்வி பதில்', சக்தி விகடன், 757, அண்ணா சாலை, சென்னை-600 002.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">புத்தக விமரிசனம்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="943" alt="" src="http://www.vikatan.com/sakthi/2014/05/zdynmu/images/p34.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">புதிர் புதிது!  - 4</div>
<div class="subtitle1">தி.தெய்வா, ஓவியம்: தமிழ்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="380" height="564" src="http://www.vikatan.com/sakthi/2014/05/zdynmu/images/p48.jpg"></p>
<p style="text-align: center"><img alt="" align="middle" width="650" height="1018" src="http://www.vikatan.com/sakthi/2014/05/zdynmu/images/p48a.jpg"></p>
<p style="text-align: center"><img align="middle" width="300" height="512" alt="" src="http://www.vikatan.com/sakthi/2014/05/zdynmu/images/p92.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கடவுள் துணை நிற்பார்!</div>
<div class="subtitle1">தேவாரம் பாடும் 14 வயது மகேஷ்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>செ</strong></span>ன்னை- அசோக்நகர், ஸேவா மந்திரில்  சமீபத்தில் நூல் வெளியீட்டு விழா ஒன்று நடந்தது. 'செந்தமிழ் மந்திரப் பேரேடு - திருக்கயிலை பயண கையேடு’ எனும் தலைப்பில் இந்த நூலை வெளியிட்டிருப்பது, அப்பர் சமூகக் கல்வி அன்னதான அறக்கட்டளை அமைப்பினர்.</p>
<p class="content">''எங்கள் அறக்கட்டளையைச் சேர்ந்த அன்பர்கள் ஒன்றாகச் சேர்ந்து, மூன்று முறை திருக்கயிலாய யாத்திரை சென்றிருக்கிறோம். அப்படிச் சென்று வந்ததில் கிடைத்த அனுபவங்களை, 'திருக்கயிலை பயணக் கையேடு’ எனும் தலைப்பில் இப்போது புத்தகமாக வெளியிட்டுள்ளோம்'' என்கிறார் அறக்கட்டளையின் நிறுவனரான கயிலைப் பேரரசு சிவ.க.அசோகன் பிள்ளை.</p>
<p class="content"><img align="right" width="200" height="225" alt="" src="http://www.vikatan.com/sakthi/2014/05/zdynmu/images/p93.jpg">சுமார் 15 வருடங்களாக இயங்கி வரும் இந்த அறக்கட்டளையின் சார்பாக கோயில் விழாக்களில் அன்ன தானம், கோயில் திருப்பணிகள், ஏழை நோயாளிகளுக்கு மருத்துவ உதவி, ஏழைக் குழந்தைகளுக்குக் கல்வி உதவி என்று பல்வேறு பணிகளையும் செய்து வருகிறார்களாம்.</p>
<p class="content">நூல் வெளியீட்டு விழாவில் ஹைலைட்-  அட்சரம் பிசகாமல் தேவாரப் பாடல்கள் பாடிய 14 வயது சிறுவன் மகேஷ்!</p>
<p class="content">''சின்ன வயசிலிருந்தே பாட்டுன்னா எனக்கு உசுரு. ரெண்டாம் வகுப்பு படிக்கும்போதிருந்தே பாட்டு கிளாஸ் போயிட்டிருக்கேன். ஹரிஹர சுப்ரமணியம்தான் என் குருநாதர். தேவாரமும் திருவாசகமும் பாடக் கத்துக்கிட்டா இன்னும் நல்லா இருக்கும்னு முடிவு பண்ணினாங்க என் அம்மா (தேவிஸ்ரீ). அதன்படியே தேவாரம், திரு வாசகம், திருவெம்பாவை பாடல்களையும் என் குருநாதர் எனக்குக் கத்துக்கொடுத்தார்'' எனச் சொல்லும் மகேஷ், 9-ம் வகுப்பு படிக்கிறார்.</p>
<p class="content">''பாட்டு சாதகம், ஸ்கூல், படிப்பு, பயிற்சின்னு நேரம் சரியா இருக்கு. டைம் மேனேஜ்மென்ட்லேருந்து, என்னை ஊக்கப்படுத்துறது வரைக்கும் எல்லாமே என் அப்பா- அம்மாதான். என் பாட்டுக்கு முதல் ரசிகர்கள் அவங்கதான்!'' என்று பூரிப்புடன் சொல்கிறார் மகேஷ்.</p>
<p class="content">''பையன் பாட்டுக் கத்துக்கிட்டா நல்லாருக் குமேனு ஆசைப்பட்டோம். ஆனா, அவனோட ஆர்வம் என்ன, அவனோட திறமை என்ன, அவன் குரல் எப்படிப்பட்டது, அவன் எப்படியெல்லாம் பாடினா நல்லாருக்கும்னு அவனை முழுசா உள்வாங்கிப் புரிஞ்சுக்கிட்டு சொல்லிக் கொடுத்து வழிநடத்திய குருநாதர் ஹரிஹரசுப்ரமணியன் சாருக்குதான் நன்றி சொல்லணும்.  அவரோட முயற்சியாலதான் இன்னிக்கி எங்க பையனுக்கு இவ்ளோ கச்சேரிகளும் மேடைகளும் சாத்தியமா கியிருக்கு'' என்கிறார்கள் மகேஷின் பெற்றோர்.</p>
<p class="content">''கத்துக் கொடுக்கறது பெரிய விஷயமில்லை. சொல்லிக் கொடுக்கறதைக் கற்பூரம் மாதிரி பிடிச்சுக்கிட்டுக் கத்துக்கறதுதான் கஷ்டம். அவ்வளவு ஈடுபாட்டோட மகேஷ் கத்துக்கிட்டது தான், அவனோட இன்றைய வளர்ச்சிக்கு ஆதாரம்!'' - இது மகேஷின் குருநாதர் ஹரிஹரசுப்ர மணியத்தின் பாராட்டு.</p>
<p class="content">''அம்மா-அப்பா, குருநாதர் மட்டுமல்ல, என் நண்பர்கள் தந்த ஊக்கமும் உற்சாகமும் அதிகம். அவங்களுக்கும் நான் நன்றி சொல்லணும்'' என்ற மகேஷின் தோளோடு அணைத்தபடி, ''எங்க பையன் வளர்ந்து, மிகப்பெரிய பாடகரா வரணும்கறதுதான் எங்களோட ஆசை, லட்சியம் எல்லாமே! கடவுளைப் பத்தி மட்டுமே பாடுற மகேஷை, அந்தக் கடவுள் ஒருபோதும் கைவிடமாட்டார்னு நம்பறேன்'' என்று நெகிழ்ச்சியுடன் சொல்கிறார் அவர் அம்மா தேவிஸ்ரீ.</p>
<p class="content">நம்பிக்கை நிச்சயம் பலிக்கும்!</p>
<p class="content">      - ந.கீர்த்தனா</p>
<p class="content">படங்கள்: க.பாலாஜி</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அனுதினமும் விளக்கேற்றுவோம்! </div>
<div class="subtitle1">சேக்கிழார் செல்விகளின் சொற்பொழிவு... </div>
<div class="subtitle2">பெரம்பலூர் விளக்கு பூஜையில் வாசகிகள் ஆனந்தம்</div>
<div class="subtitle3">வி.ராம்ஜி </div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>''கா</strong></span>லையில் குளித்துவிட்டு, நெற்றியில் குங்குமம் இட்டுக் கொண்டு, வீட்டுப் பூஜையறையில் விளக்கேற்றி ஸ்வாமியை வணங்கினாலே புண்ணியம். அப்படியிருக்கும்போது, அந்த விளக்கையே ஸ்வாமியாகவும் அம்மனாகவும் நினைத்து, விளக்குக்கு பூஜை செய்வது என்பது அதைவிட புண்ணியம் என்பதைச் சொல்லவும் வேண்டுமா?'' என்று சொல்லித் தங்கள் உரையைத் துவக்கினார்கள், சேக்கிழார் செல்விகள் குங்குமப்ரியாவும் மங்களப்ரியாவும்.</p>
<p class="content"><img align="right" width="150" height="435" alt="" src="http://www.vikatan.com/sakthi/2014/05/zdynmu/images/p12a.jpg">சக்தி விகடனும் தீபம் விளக்கேற்றும் எண்ணெய் நிறுவனமும் இணைந்து நடத்தும் திருவிளக்கு பூஜை, பெரம்பலூர் ஸ்ரீகற்பக விநாயகர் மற்றும் ஸ்ரீஐயப்ப ஸ்வாமி திருக்கோயிலில், கடந்த 6.5.14 அன்று நடைபெற்றது. திருச்சி, பெரம்பலூர், துறையூர், செட்டிகுளம், சேலம் எனப் பல ஊர்களில் இருந்தும் வந்திருந்தார்கள், வாசகிகள். சக்திவிகடனின் 138-வது விளக்கு பூஜை இது.</p>
<p class="content">விளக்கு பூஜைக்கு முன்னதாக, இங்கே விசேஷமாக கோ பூஜை செய்யப்பட்டது. கோயிலின் நிர்வாகியும் ஐயப்ப பக்தருமான நாராயணசாமி ஐயா, ''எங்க கோயில்ல எப்ப விளக்கு பூஜை நடந்தாலும், கோ பூஜை பண்ணிட்டுதான் ஆரம்பிப்போம்'' என்றார். கோ பூஜையை மகாலட்சுமி வழிபாடு என்பார்கள். அந்த வகையில், இந்த விளக்கு பூஜையில் கலந்துகொள்கிறவர்களின் இல்லங்களில் மகாலட்சுமி கடாட்சம் நிறைந்திருக்கும் எனப் பூரித்துப் போனார்கள் வாசகிகள்.</p>
<p class="content">இதில் சிறப்பு விருந்தினர்களாகக் கலந்துகொண்டு பேசிய குங்குமப்ரியாவையும் மங்களப்ரியாவையும் நம் வாசகர்கள் நன்கு அறிவார்கள். ப்ரியா சகோதரிகள் பேசத் தொடங்கியபோது, அதுவரை சிறு தூறலாகப் பெய்த மழை, 'சோ’வெனப் பெரும் சத்தத்துடன் வெளுத்துவாங்கத் தொடங்கியது. இதை இன்னொரு நல்ல சகுனமாகச் சொல்லிக்கொண்டார்கள் வாசகிகள்.</p>
<p class="content">''ஐந்து முக விளக்கின் தாத்பரியம் என்னன்னு தெரியுமா? அன்பு, மன உறுதி, நிதானம், புத்திக் கூர்மை, சகிப்புத் தன்மை ஆகிய ஐந்து நல்ல குணங்களையும் நமக்குத் தருவதுதான் குத்துவிளக்கில் ஐந்து முகம் ஏற்றி வழிபடுவதன் நோக்கம். ஒரு குடும்பம் நல்லா இருக்கணும்னா, இந்த ஐந்து குணங்களும் அந்தக் குடும்பத்தில் உள்ள ஒவ்வொருவருக்கும் இருந்தாலே போதும்.'' என்று குங்குமப்ரியா சொல்ல, மங்கள ப்ரியா தொடர்ந்தார்...</p>
<p class="content">''அறுபத்துமூவரில், மூன்று நாயன்மார்கள் விளக்கேற்றி சிவ வழிபாடு செய்து, முக்தி அடைந்திருக்கிறார்கள். கலிய நாயனார் தன் கழுத்தையே அரிந்து, உதிரத்தையே எண்ணெ யாகக் கொண்டு விளக்கேற்ற முனைந்து, சிவனருள் பெற்றார். கனம்புல்ல நாயனாரோ, தனது தலை முடியைத் திரியாக்கி, விளக்கேற்றி முக்தி அடைந்தார். நமிநந்தி அடிகள், சிவ அனுக்கிரகத்தால் தண்ணீரைக் கொண்டு விளக்கேற்றி அற்புதம் நிகழ்த்தினார். உண்மையான பக்தியுடன்  பூஜை செய்தால், கடவுள் நமக்கு ஏதேனும் ஒருவிதத்தில் வந்து அருளுவார்!'' என்று  மங்களப்ரியா சொல்ல, கூட்டம் வாய் பிளந்து மெய்ம்மறந்து கேட்டுக் கொண்டிருந்தது.</p>
<p style="text-align: center"><img align="middle" width="555" height="614" alt="" src="http://www.vikatan.com/sakthi/2014/05/zdynmu/images/p12.jpg"></p>
<p class="content">''நெய் தீபமேற்றி வழிபட்டால், கிரகங்களால் உண்டான தோஷங்கள் எல்லாம் விலகிப் போகும். தேங்காய் எண்ணெய் கொண்டு விளக்கேற்றி பூஜித்தால், கஷ்டங்கள்  காணாமல் போகும். நல்லெண்ணெய் தீபம் எம பயம் நீக்கும். செல்வம் தங்கும். விளக்கெண்ணெய் தீபம் குலதெய்வத்தின் பேரரு ளைப் பெற்றுத் தரும். இலுப்பை எண்ணெய் கொண்டு விளக்கேற்றினால், தனம்- தானியம் பெருகி, சுபிட்சமாய் வாழலாம்'' என ஒவ்வொரு எண்ணெய் தீபத்தின் மகிமை களை சொல்லி, முத்தாய்ப்பாக, ''அனுதினமும் விளக்கேற்றி, வழிபடுங்கள். உங்கள் வீட்டுக்கு மகாலட்சுமியே வந்து விடுவாள்!'' என்று குங்கும ப்ரியா சொல்லவும், வாசகிகள் நெக்குருகிப் போனார்கள்.</p>
<p class="content">பெரம்பலூர் அருகில் உள்ள குரும்பலூர் ஸ்ரீதர்ம சம்வர்த்தினி சமேத ஸ்ரீபஞ்ச நதீஸ்வரர் ஆலயத்தின் சிவ சுப்ரமணிய குருக்களும் அவரின் மைந்தனும் இந்த விளக்கு பூஜையை சிறப்புற நடத்திக்கொடுத்தார்கள். பூஜையில் கேசரி, புளியோதரை, மாவிளக்கு ஆகிய பிரசாதங்கள் வழங்கப்பட்டன.  </p>
<p class="content">'பசங்க நல்லாப் படிக்கணும்’, 'கணவர் ஆரோக்கியமா இருக் கணும்’, 'எங்கள் மளிகைக் கடையை விரிவுபடுத்தணும்’, 'பிரிந்திருக்கும் என் கணவருடன் சேரவேண்டும்’ எனப் பல வகையான வேண்டுதல்கள் முன்வைக்கப்பட்டன. இறையருளால் எல்லா பிரார்த்தனைகளும் நிச்சயம் நிறைவேறும்!</p>
<p style="text-align: right"><span style="color: #ff0000"><strong>படங்கள்: எம்.திலீபன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தட்சிணாமூர்த்தி - துணுக்குகள்</div>
<div class="subtitle1"></div>
<div class="content" style="border-top:1px solid #DDD;">
<p class="content"><img alt="" align="left" width="10" height="11" src="http://www.vikatan.com/sakthi/2014/05/zdynmu/images/dot1.jpg">சுயம்பு தட்சிணா மூர்த்தி கண்ணூர் வெள்ளவே திருத்தலத்தில் அருள்கிறார்.</p>
<p class="content"><img alt="" align="left" width="10" height="11" src="http://www.vikatan.com/sakthi/2014/05/zdynmu/images/dot1.jpg">இரண்டு தட்சிணாமூர்த்தி அருளும் தலம் காவேரிப்பாக்கம் பஞ்சலிங்கேஸ்வரர் கோயில் </p>
<p class="content"><img alt="" align="left" width="10" height="11" src="http://www.vikatan.com/sakthi/2014/05/zdynmu/images/dot1.jpg">தக்கோலம் திருத்தலத்தில் தட்சிணாமூர்த்தி உபதேசக் கோலத்தில் காட்சி தருகிறார். </p>
<p class="content"><img alt="" align="left" width="10" height="11" src="http://www.vikatan.com/sakthi/2014/05/zdynmu/images/dot1.jpg">திருவாரூர் பூந்தோட்டத்தில் மிகப் பழமையான தட்சிணாமூர்த்தி அருள்கிறார்.</p>
<p class="content"><img alt="" align="left" width="10" height="11" src="http://www.vikatan.com/sakthi/2014/05/zdynmu/images/dot1.jpg">தேனம்பாக்கம் ஆலயத்தில் தட்சிணாமூர்த்தி சப்தரிஷிகளுடன் காட்சி தருகிறார். </p>
<p class="content"><img alt="" align="left" width="10" height="11" src="http://www.vikatan.com/sakthi/2014/05/zdynmu/images/dot1.jpg">தட்சிணாமூர்த்திக்கு அன்னாபிஷேகம் நடைபெறும் தலம் கோவிந்தவாடி.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆன்மிக பிட்ஸ்!</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #0000ff"><strong><u><img alt="" align="left" width="230" height="312" src="http://www.vikatan.com/sakthi/2014/05/zdynmu/images/p68.jpg">ஸ்ரீதட்சிணாமூர்த்தி தரிசனம்! </u></strong></span></p>
<p class="content"><span style="color: #ff0000"><strong>சி</strong></span>வபெருமானின் யோக வடிவம் ஸ்ரீதட்சிணாமூர்த்தி வடிவம். யோகம், ஞானம் அருளும் இவரை ஸ்ரீயோக தட்சிணாமூர்த்தி, ஸ்ரீவீணா தட்சிணாமூர்த்தி, ஸ்ரீமேதா தட்சிணாமூர்த்தி, ஸ்ரீவியாக்கி யான தட்சிணாமூர்த்தி என்று நான்கு வடிவங்களாக விவரிக்கின்றன ஞானநூல்கள்.</p>
<p class="content">இதில், தும்புரு, நாரதர், சுகர் ஆகியோருக்கு வீணையின் நுட்பங்களை வாசித்துக்காட்டியது, ஸ்ரீவீணாதர தட்சிணாமூர்த்தி என்கின்றன புராணங்கள். வீணையுடன் ஸ்ரீதட்சிணாமூர்த்தி அருளும் திருத்தலங்கள் பல உண்டு.</p>
<p class="content">மைசூரில் உள்ள நஞ்சன்கூடு-ஸ்ரீநஞ்சுண்டேஸ்வரர் கோயிலில் வீணையுடன் அருளும் ஸ்ரீதட்சிணா மூர்த்தியைத் தரிசிக்கலாம்.</p>
<p class="content">ஆந்திர மாநிலம் நாகலாபுரத்தில் அருளும் ஸ்ரீதட்சிணாமூர்த்தி நின்ற நிலையில், கையில் வீணையுடன் காட்சித் தருகிறார்.</p>
<p class="content">திருப்பூந்துருத்தி திருக்கோயிலிலும் வீணையுடன் அருளும் ஸ்ரீதட்சிணாமூர்த்தியைத் தரிசிக்கலாம்.</p>
<p class="content">சங்கரன்கோவிலுக்கு அருகில் உள்ள வெட்டுவான் கோவிலில் மிருதங்கம் ஏந்திய தட்சிணாமூர்த்தியைத் தரிசிக்கலாம். திருவிடை மருதூரில் உமையம்மையுடன் கூடிய ஸ்ரீதட்சிணாமூர்த்தியைத் தரிசிக்கலாம்.</p>
<p style="text-align: right"><span style="color: #ff0000"><strong>- ராஜுராமன், சென்னை-44</strong></span></p>
<hr>
<p class="content"><span style="color: #0000ff"><strong><u><img align="right" width="200" height="265" alt="" src="http://www.vikatan.com/sakthi/2014/05/zdynmu/images/p80.jpg">துறவுக்குத் தேவை தூய அன்பு!</u></strong></span></p>
<p class="content"><span style="color: #800000"><strong>வை</strong></span>ணவ ஆசார்யர் ஸ்ரீராமாநுஜர், ஊர் ஊராகச் சென்று இறை தரிசனத்துடன், பாமர மக்களுக்கு பக்தி உபதேசமும் செய்து வந்தார். ஒரு நாள், துறவு நிலையில் வாழ்ந்து கொண்டிருந்த ஒருவன் இவரை வணங்கி, தீட்சை பெற விரும்புவதாகத் தெரிவித்தான்.</p>
<p class="content">அவன் கண்களை உற்றுப் பார்த்தார் ஸ்ரீராமாநுஜர். 'இவன் அன்பில்லாதவனோ!’ என்ற ஐயம் அவருக்குள் எழுந்தது. அவனிடம், ''ஏனப்பா! வாழ்வில் எந்தப் பெண்ணையாவது நீ விரும்பி இருக்கிறாயா?''  என்று கேட்டார் ஸ்ரீராமாநுஜர்.</p>
<p class="content">துறவி, ''என்ன ஸ்வாமி... தாங்களா இத்தகைய கேள்வியைக் கேட்பது?'' என துடிதுடித்தபடி கேட்டான். ''ஆம்! பதில் சொல்!'' என்றார் ஸ்ரீராமாநுஜர்.</p>
<p class="content">''ஸ்வாமி... அத்தகைய ஆசை எனக்கு இதுவரை வந்ததில்லை. இனிமேலும் வராது!''</p>
<p class="content">''யோசித்துச் சொல். கற்பனையிலாவது எந்தப் பெண் மீதாவது அன்பு செலுத்தி இருக்கிறாயா?''</p>
<p class="content">''நிச்சயமாக இல்லை. என்னுடைய கருத்தெல்லாம் அன்பு மீது இல்லை. முழுக்க முழுக்க துறவு பற்றிய எண்ணமே என்னைப் பற்றியுள்ளது. தயவு செய்து என் லட்சியமான தீட்சையை தாங்கள் வழங்குவதோடு, என்னை தங்களுடைய  சீடனாகவும் ஏற்றுக் கொள்ள வேண்டும்.''</p>
<p class="content">''அப்பனே, அன்பின் உச்ச நிலையே வழிபாடு. அடிப்படையான அன்பு இல்லாத உன் மன நிலைக்கு, துறவு சரிப்பட்டு வராது. எனவே, உனக்கு தீட்சை வழங்குதல் எளிதல்ல!'' என்ற ஸ்ரீ ராமாநுஜர் தம் பயணத்தைத் தொடர்ந்தார்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ விகடன் - அருளோசை</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="712" alt="" src="http://www.vikatan.com/sakthi/2014/05/zdynmu/images/p67.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சக்தி சபா - உங்களுடன் நீங்கள்!</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><img align="right" width="132" height="239" alt="" src="http://www.vikatan.com/sakthi/2014/05/zdynmu/images/p40a.jpg">ராசித் தூண்கள்! </strong></span></p>
<p class="content">கர்நாடக மாநிலம், மங்களூர் அருகில் அமைந்துள்ளது, புகழ்பெற்ற சிருங்கேரி ஸ்ரீசாரதாதேவி திருக்கோயில். இங்கே கிழக்கு, தெற்கு மற்றும் வடக்கு நுழைவாயில் பகுதிகளில் சிற்பக்கலையின் சிறப்பைக் காணலாம்.</p>
<p class="content">கர்ப்பக்கிரகத்தின் முன் 12 ராசிகளுக்கும் உரிய அதிபதிகளின்  திருவுருவங்கள் தாங்கிய 12 தூண்களைக் கொண்ட மண்டபம் உள்ளது. அந்தந்த ராசிக்கு உரிய மாதத்தில், அந்தந்த ராசிக்கான தூணில் மட்டும் சூரிய வெளிச்சம் விழுமாறு இதை அமைத்திருப்பது விசேஷம்.</p>
<p class="content">இந்த மண்டப விதானத்தில் உள்ள வட்டமும், அதிலுள்ள நான்கு பறவைகளும் சிற்ப அழகு! அம்பிகை சாரதாவைத் தரிசிக்க சிருங்கேரிக்குச் செல்லும் பக்தர்கள், கோயிலின் இதுபோன்ற சிற்பச் சிறப்புகளையும் அவசியம் ரசித்து வாருங்கள்.</p>
<p style="text-align: right"><span style="color: #0000ff">- ஆ.யாழினி பர்வதம், சென்னை-78 </span></p>
<p class="content"><span style="color: #ff0000"><strong>பிணி தீர்க்கும் சந்தனம்... </strong></span></p>
<p class="content">திருச்செந்தூர் இலைவிபூதி போன்று திருத்தணியிலும் ஒரு சிறப்பு உண்டு. அது, சந்தனப் பிரசாதம். இங்கே அருள்பாலிக்கும்  ஸ்ரீமுருகப்பெருமானுக்கும், ஏனைய பரிவார தெய்வங்களுக்கும் சாதாரண சந்தனத்தைப் பூசுவதில்லை. முருகக்கடவுளுக்கு இந்திரன் காணிக்கையாகத் தந்த சந்தனக் கல்லில் அரைக்கப்படும் சந்தனத்தையே சாத்துகிறார்கள். இந்தச் சந்தனம் பக்தர்களுக்கும் விநியோகிக்கப்படுகிறது.</p>
<p class="content">இதை வாங்கிச் செல்லும் பக்தர்கள், இதை நெற்றியில் இட்டுக்கொள்ளாமல், நீரில் கரைத்துக் குடிக்கிறார்கள். இதனால் பல நோய்களும், குறிப்பாக கண் நோய்கள் நீங்கும் என்பது நம்பிக்கை. விழாக் காலங்களில் மட்டுமே இந்த அரிய அற்புதச் சந்தனம் கிடைக்கும்.</p>
<p style="text-align: right"><span style="color: #0000ff"><strong>- மா.பா.சங்கர நாராயணன், திருவாரூர் </strong></span></p>
<p class="content"><span style="color: #ff0000"><strong><img align="left" width="124" height="342" alt="" src="http://www.vikatan.com/sakthi/2014/05/zdynmu/images/p40b.jpg">விக்கிரகம்... விசேஷம்..! </strong></span></p>
<p class="content">கேரள மாநிலம், ஆல்வாய் என்ற ஊருக்கு மேற்கில், பரூரில் இருந்து சுமார் 20 கி.மீ தொலைவில் உள்ளது 'இளங்குன்ன புழா’ என்ற சுப்ரமணியர் திருத்தலம். இதை 'கேரளத்து திருச்செந்தூர்’ என்கிறார்கள்.</p>
<p class="content">இங்குள்ள ஸ்வாமி விக்கிரகம் இடுப்புக்குக் கீழே பின்னமாகி இருந்தது. அதை எப்படிப் பிரதிஷ்டை செய்வது என்று பிரச்னம் பார்த்தபோது, இடுப்பு வரைக்கும் கற்சிலையாகவும், அதற்குக் கீழ் பஞ்சலோகமாகவும் அமைத்துப் பிரதிஷ்டை செய்யும்படி உத்தரவானதாம். அதன்படியே பிரதிஷ்டை செய்துள்ளனர். பீடத்துடன் சேர்த்து மூல விக்கிரகம் சுமார் ஐந்தரை அடி உயரம். கீழ் வலது கரத்தால் அபயஹஸ்தம் காட்டி,  கீழ் இடது கரத்தை இடுப்பில் வைத்து, மேலிரு கரங்களில் சக்தி ஆயுதமும் ஜபமாலையும் ஏந்தி, நான்கு திருக்கரங்களுடன் அழகுக் கோலம் காட்டுகிறார் முருகர்.</p>
<p class="content">இரண்டு நிலைகள் கொண்ட விமானத்துடன் கூடிய கருவறையின் அடித்தளம் கல் வேலைப்பாடாகவும், அதற்கு மேல் சுதை வேலைப்பாட்டுடனும் திகழ்கிறது. மேல் மாடம் மரத்தால் அமைக்கப்பட்டுள்ளது. ஆக, கோயிலும் விசேஷம்; ஸ்வாமியும் விசேஷம்!</p>
<p style="text-align: right"><span style="color: #0000ff"><strong>- முத்து.இரத்தினம், சத்தியமங்கலம் </strong></span></p>
<p class="content"><span style="color: #ff0000"><strong>கேட்கிறோம்... </strong></span></p>
<p class="content">கோவை - அவினாசியில் உள்ள பெரிய தேர், 1990-ல் தீயினால் எரிந்துவிட்டது. சிற்பக்களஞ்சியமாகத் திகழ்ந்த தேர் அது. நான் பார்த்துப் பார்த்து ரசித்து நேசித்த அந்தத் தேரின் புகைப்படம் யாரிடமாவது இருந்தால், அனுப்பி உதவுங்களேன்.</p>
<p class="content">மேலும் கோவை- அவினாசியில் அருளும் ஸ்ரீகருணாம்பிகை அம்மனைப் பற்றிய பிள்ளைத்தமிழ், அந்தாதி மற்றும் துதிப்பாடல்கள் இருக்கும் புத்தகங்களும், மதுரை ஸ்ரீமீனாட்சியம்மன் குறித்த தகவல்கள், தமிழ் மற்றும் சம்ஸ்கிருதத்தில் உள்ள துதிப்பாடல் கொண்ட புத்தகங்களும் தேவை. அவை எங்கு கிடைக்கும் என்று தெரியவில்லை. தகவல் அறிந்தவர்கள் பகிர்ந்துகொண்டால் நன்றியுள்ளவன் ஆவேன்.</p>
<p style="text-align: right"><span style="color: #0000ff"><strong>- அவினாசி முருகேசன், காரமடை</strong></span></p>
<p style="text-align: center"><span style="color: #0000ff"><strong><img align="middle" width="400" height="584" alt="" src="http://www.vikatan.com/sakthi/2014/05/zdynmu/images/p40.jpg"></strong></span></p>
<p class="content"><span style="color: #ff0000"><strong>சொல்கிறோம்... </strong></span></p>
<p class="content">சக்தி விகடன் 29.4.14 தேதியிட்ட இதழில், 'சக்தி சபா- கேட்கிறோம்...’ பகுதியில், திருச்சி வாசகர் ரமேஷ் 'சொற்றுணை வேதியன்’ பதிகம் குறித்துக் கேட்டிருந்தார்.</p>
<p class="content">இந்தப் பதிகம் பாடப்பெற்ற திருத்தலம், திருப்பாதிரிப்புலியூர். புறச் சமயம் சார்ந்திருந்து பின் தாய்ச் சமயமான சைவ சமயத்தைச் சார்ந்த திருநாவுக்கரசு நாயனாரை, புறச் சமயத்தவரின் தூண்டுதலால் மஹேந்திரவர்ம பல்லவன் பலவகைகளிலும் துன்புறுத்தினான். சுண்ணாம்புக் காளவாயில் அடைத்தும், யானையைக் கொண்டு இடறச் செய்தும் சிவபெருமானின் அருளால் நாவுக்கரசருக்கு ஒரு துன்பமும் நேரவில்லை. அப்படி ஒருமுறை திருநாவுக்கரசரை பெரியதொரு பாறாங்கல்லுடன் பிணித்துக் கட்டி கடலில் தள்ளும்படியாகச் செய்தான்.அந்த நேரத்தில் நாவுக்கரசர் பாடிய பதிகம்தான்,'சொற்றுணை வேதியன் சோதிவானவன்’ என்று தொடங்கும் பதிகம்.</p>
<p class="content">பலவகைகளில் துன்புறுத்தியும்கூட, சிவபெருமானின் அருளால் திருநாவுக்கரசு நாயனார் எந்த இடையூறும் இல்லாமல் நலமுடன் இருக்கவே சிவபெருமானின் பேரருள் திறம் கண்டு வியந்த மஹேந்திரவர்ம பல்லவன் தான் சார்ந்திருந்த புறச் சமயத்தை விடுத்து சைவ சமயத்தைச் சார்ந்தான் என்பது வரலாறு.</p>
<p style="text-align: right"><span style="color: #0000ff"> - லக்ஷ்மி ஸ்ரீநிவாசன், சென்னை-33</span></p>
<p class="content"><span style="color: #ff0000"><strong><img align="left" width="107" height="65" alt="" src="http://www.vikatan.com/sakthi/2014/05/zdynmu/images/p40c.jpg">சுமங்கலிகள் கவனத்துக்கு... </strong></span></p>
<p class="content">பெண்கள் தினமும் மஞ்சள் பூசிக் குளிப்பதுடன், நெற்றி யில் குங்குமம் இட்டுக் கொள்ள வேண்டும். திருமணமான பெண்கள் வகிட்டிலும் குங்குமம் இட வேண்டும். ஏனெனில், அங்கு திருமகள் குடியிருக்கிறாள். அதேபோல், சுமங்கலிப் பெண்கள் கண்ணாடி வளையல்களை அணிவது மங்கலம் தரும். அந்த 'கலகல’ ஒலி குடும்பத்தில் கலகலப்பையும் மகிழ்வையும் அளிக்கும். திருமாங்கல்யம், மூக்குத்தி, தோடு, வளையல், மெட்டி ஆகியன லட்சுமி கடாட்சம் நிறைந்தவை. சுமங்கலிகள் இவற்றில் ஒன்றைக்கூடக் கழற்றக்கூடாது.</p>
<p style="text-align: right"><span style="color: #0000ff"><strong>- சு.நவீண் தாமு, பொன்னேரி </strong></span></p>
<p class="content"><span style="color: #ff6600"><strong>வாசகர்களே...</strong></span>  ஆன்மிகம் சம்பந்தமான உங்கள் அனுபவங்கள், சந்தேகங்கள், உங்களுக்குத் தெரிந்த தகவல்களை பகிர்ந்துகொள்ளும் பகுதி. 'உங்களுடன்... நீங்கள்.’ அனுப்பவேண்டிய முகவரி: 'சக்தி சபா', சக்தி விகடன், 757, அண்ணா சாலை, சென்னை-600 002.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">திருவிளக்கு பூஜை - 139 - வேடசந்தூரில்...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="450" height="618" alt="" src="http://www.vikatan.com/sakthi/2014/05/zdynmu/images/p33.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="450" height="1112" alt="" src="http://www.vikatan.com/sakthi/2014/05/zdynmu/images/p4.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மதுரை சித்திரைத் திருவிழா! </div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><img alt="" align="right" width="130" height="142" src="http://www.vikatan.com/sakthi/2014/05/zdynmu/images/p16.jpg">'உ</strong></span>ங்கள் வீட்டில், மதுரையா, சிதம்பரமா?’ என்று அநேக மாக எல்லோருமே தமாஷாகக் கேட்டிருப்போம். அந்தக் காலம் தொடங்கி இன்றளவும் மதுரை, மீனாட்சியம்மையின் ஆளுகைக்கும் அருளுக்கும் உட்பட்டே இருந்து வருகிறது.</p>
<p class="content">மதுரையில் வருடம் முழுவதும் எத்தனையோ விழாக்கள் உண்டு</p>
<p class="content">என்றாலும், சித்திரைத் திரு விழாவுக்கு இணையானதொரு பிரமாண்டமான விழா, மதுரையில் மட்டுமல்ல... தமிழகத்திலேயே வேறு எதுவும் இல்லை எனலாம்.</p>
<p class="content">சித்திரைத் திருவிழாவின்போது, உலகில் எங்கெல்லாம் மதுரைக் காரர்கள் இருக்கிறார்களோ, அவர்கள் அத்தனை பேரும் இங்கே ஆஜராகிவிடுவார்கள். 'அண்ணே... நல்லா இருக்கீயளா? போன தடவை அழகர் ஆத்துல இறங்கும்போது பார்த்தது! ஆத்தா எப்படி இருக்கு?’ போன்ற நல விசாரிப்புகள், திருவிழா வின்போது மதுரை முழுவதும் ஒலித்துக்கொண்டு இருக்கும்.</p>
<p class="content">மதுரைக்கு நான்மாடக்கூடல் உள்ளிட்ட இன்னும் பல பெயர்கள் உண்டு. 1622-ம் வருடத்திய ஓலைக் குறிப்பு ஒன்றில், 'ஸ்ரீதலம்’ என்று மதுரை குறிப்பிடப்பட்டுள்ளது. மீனாட்சியம்மைக்கான பட்டாபிஷேக விழாவையும், கையில் செங்கோலுடன்</p>
<p class="content">மகாராணி மாதிரி அவள் காட்சி தருவதையும், அதையெல்லாம் திருமலை நாயக்க மன்னர் நேரில் வந்து, தரிசித்து மகிழ்ந்த தகவல் களையும் ஓலைச்சுவடிக் குறிப்பு களும் கல்வெட்டுகளும் தெரிவிக்கின்றன.</p>
<p style="text-align: left">ஒவ்வொரு வருடமும் மீனாட்சி திருக்கல்யாண வைபவம் மிகச் சிறப்பாக நடப்பதும், அப்போது மன்னர் மகாராணியுடன் வந்து தரிசனம் செய்வதும் மரபாகவே இருந்து வந்திருக்கிறது. இன்றைக்கும் பட்டா பிஷேகத்தின்போது செங்கோலுடன் காட்சி தரும் தேவியை கண்ணாரத் தரிசிக்கலாம். மதுரை திருக்கோயிலில், மீனாட்சியம்மையின் சந்நிதிக்கு முன்னே, மண்டப விதானத்தில், அம்பிகையின் உத்ஸவத் திருமேனி சர்வ அலங்காரத்தில் செங்கோலுடன் இருக்க, அருகில் கைகூப்பி வணங்குகிற ராணிமங்கம்மாளின் ஓவியம் அந்தக் காலத்தில் வரையப்பட்டுள்ளது. ஆனால் காலப்போக்கில், அந்த ஓவியம் பாதுகாக்கப்படாமல் போய் விட்டது என்கின்றனர் வரலாற்று ஆய்வாளர்கள்.</p>
<p class="content">சித்திரை மாதம் துவங்கியதுமே, மதுரையில் மெள்ள மெள்ள திருவிழா களை கட்டத் தொடங்கிவிடும். திருவிழாவின் 10-ம் நாள் திருக்கல்யாணம். 9-ம் நாளில் மீனாட்சி திக் விஜயம் நடைபெறும். அப்போது, இந்திர விமானத்தில் வரும் மீனாட்சியம்மையைப் பார்ப்பவர்கள் பரவசமாகிப் போவார்கள். சிலர் தங்கள் வீட்டுப் பெண் அலங்காரத்துடன் வருவதாக நினைத்து மகிழ்வார்கள். இன்னும் சிலர், தங்கள் தேசத்தின் மகாராணி என்று வணங்கி ஆனந்தப்படுவார்கள். சிவனடியார்கள் பலரும் நம் வீட்டு மருமகள் என்றே கொண்டாடுவார்கள். சொல்லப் போனால், 'இது கோயில் விழாவா, குடும்ப விழாவா’ என்று குழம்பும் அளவுக்கு மக்கள் மனத்தில் இரண்டறக் கலந்துவிட்ட சித்திரைத் திருவிழா, உலகப் பிரசித்தி பெற்ற வைபவம் என்பதில் சந்தேகமே இல்லை.</p>
<p style="text-align: center"><img alt="" align="middle" width="600" height="522" src="http://www.vikatan.com/sakthi/2014/05/zdynmu/images/p16a.jpg"></p>
<p class="content">''திட்டமிட்ட நகரமயமாக்கம், நகரத்தை உருவாக்குதல் என்றெல்லாம் இப்போது சொல்கிறோம். சுமார் 2,000 வருடங்களுக்கு முன்பே, மதுரை மாநகரம் திட்டமிட்ட நகரமாக வடிவமைக்கப்பட்டுள்ளது. தமிழகக் கோயில்களில், மிகவும் புராதனமான, தொன்மையான, பழைமையான கோயில் ஸ்ரீமீனாட்சி அம்பாள் கோயில்தான். மதுரைக் காஞ்சி எனும் சங்க இலக்கிய நூல், கோயிலின் பிரமாண்டத்தையும்,</p>
<p class="content">சுந்தர பாண்டிய மன்னர் காலத்தில் கிழக்கு கோபுரம் கட்டப்பட்டதையும், கோயிலின் பெருமைகளையும் விரிவாக எடுத்துச் சொல்கிறது. பாண்டிய மன்னர்கள் இந்த ஆலயத்துக்கு அள்ளி அள்ளிக் கொடுத்திருந்தாலும் திருமலை நாயக்க மன்னரின் கைக்கு மதுரை வந்த பிறகுதான், கோயில் விரிவுபடுத்தப்பட்டு, பொலிவுபடுத்தப்பட்டுள்ளது என்று, 'மதுரை திருப்பணி மாலை’ எனும் தலைப்பிலான ஓலைச்சுவடி தெரிவிக்கிறது'' என்கிறார் சரித்திர ஆய்வாளர் குடவாயில் பாலசுப்ரமணியன்.</p>
<p class="content">மதுரையம்பதி, மதுராபுரி, கூடல் மாநகரம் என்றெல்லாம் மதுரைக்குப் பல பெயர்கள் இருக்கின்றன. அதேபோல, ஆலவாய் நாதர் கோயில், ஆலவாய் சொக்கனார் கோயில், அங்கயற்கண்ணி கோயில் என ஸ்ரீமீனாட்சியம்மை ஆலயம் பல பெயர்களால் அழைக்கப்படுகிறது.  </p>
<p class="content">''நினைத்தால் முக்தி என்று திருவண்ணாமலையையும், பிறந்தால் முக்தி என்று திருவாரூரையும் சொல்கிறோம். அதேபோல், 'மதுரை’ என்று சொன்னாலே போதும், முக்தி நிச்சயம்! வாழும்போதே, அதற்கான பலன் உண்டு. சிவனாரின் திருவிளையாடல்கள் நிகழ்ந்த பூமி இது. அவரின் விளையாடல்கள் மொத்தமும் அரங்கேறிய தேசம் இது. அவ்வளவு ஏன்... சிவனாரே தன் சிரசில் இந்த மண்ணை எடுத்து வைத்திருக்கிறார் அல்லவா! அதாவது, பிட்டுக்கு மண் சுமந்த லீலையை நாம் அறிவோம்தானே! அப்படி யெனில் இதைவிட புண்ணிய பூமி என்று வேறு எதைச் சொல்லமுடியும்?</p>
<p class="content"><span style="color: #ff9900">க்ஷேத்திரம் ஹாலாஸ்யம் சதுர்ஸம் தீர்த்தம் ஹேமாப்சி நீஷமம்<br>
லிங்கம் சுந்தரேச துல்யம் நாஸ்தி ஜகத் ப்ரயே. 'ஹாலாஸ்யம்’ </span></p>
<p class="content">என்று அழைக்கப்படுகிற மதுரைக்கு நிகரான தலமும், பொற்றாமரைக்கு நிகரான தீர்த்தமும், ஸ்ரீசுந்தரேச பெருமானுக்கு நிகரான மூர்த்தமும் மூவுலகிலும் இல்லை என்று 'ஆலாஸ்ய மாகாத்மியம்’ எனும் நூல் விவரிக்கிறது. மூர்த்தி, சுயம்பு. பொற்றாமரை தீர்த்தக் குளம், சிவனாரே உண்டாக்கிக் கொண் டது. தனக்காக, தான் பூமியில் வசிப்பதற்காக, அவரே விருப்பப்பட்டு நகரத்தை உருவாக்குகிறார். அதுவே மதுராபுரி என்கிற இந்த மதுரை மாநகரம் என்கிறது ஸ்தல புராணம்'' என்று பெருமையுடன் சொல்கிறார் மீனாட்சி கோயிலின் பரம்பரை ஸ்தானீகர் செந்தில் பட்டர்.</p>
<p class="content"><span style="color: #ff9900">''சம்போஸ்து லீலாஸ்த நத்வாது க்ஷேத்திர மேதத் பராபரம்.<br>
யதான சந்தி க்ஷேத்ரானி புண்யானி புவனே சுச<br>
ஸ்ரீஹாலாஸ்யம் சிவேனநவ<br>
விகர்த்தும் நிர்மிதம் புரா.<br>
தஸ்மாது க்ஷேத்திர மாகாத்மியம்<br>
ஜானா தேவ மகேஸ்வர: </span></p>
<p class="content"><img alt="" align="right" width="96" height="247" src="http://www.vikatan.com/sakthi/2014/05/zdynmu/images/p16b.jpg">அதாவது, சிவனார் தனது லீலைகளை இங்கே அருளிச் செய்ததாலும், உலகில் க்ஷேத்திரங்கள் உண்டாவதற்கு முன்பே, தான் வசிப்பதற்காக சிவனார் இந்தத் தலத்தை உண்டு பண்ணியதாலும், இந்தத் தலத்தின் பெருமை முழுவதையும் சிவனார் மட்டுமே அறிய முடியும் என்று வியந்து சொல்கிறார் அகத்தியர் பெருமான். மகேசனின் சடையில் உள்ள சந்திரனில் இருந்து அமிர்த தாரை  இங்கு வழிந்ததால், மதுராபுரி என்று அழைக்கப்படுகிறது என்கிறார் இவர்.</p>
<p class="content">அடியவர்களுக்கு மட்டுமின்றி நாரை, பன்றி, கருங்குருவி எனப் பல உயிர்களுக்கும் ஈசன் அருளிய க்ஷேத்திரம் இது. ஒரு குடும்பத்துக்குத் தலைவன் என்று ஆண்மகன் இருந்தாலும், பெண்ணின் ஆளுமைக்கு உட்பட்ட இல்லமே சிறந்து விளங்கும் என்பதை உலகுக்கு உணர்த்தும் வகையில், ஈசன் தன்னை தாழ்த்தி, அம்பிகையை உயர்த்தி, உமையவளை மலையத்துவஜ மன்னனுக்கு மகளாக, மீனாட்சியாகப் பிறக்கச் செய்து, அவளை மணம் புரிவதற்காக மதுரைக்கு வருகிறார். இதையே மீனாட்சி திருக்கல்யாணம் என்றும், சித்திரைத் திரு விழாவாகவும் கொண்டாடுகிறார்கள் மதுரை மக்கள். 12 மாதத் திருவிழாக்களில், இதுவே தலையாய விழா! இந்த நாளில், சிவ-பார்வதி திருமணத்தைத் தரிசிக்க, திருக் கயிலாயத்தில் இருந்தும் இந்திரலோகத்தில் இருந்தும் அனைவரும் இங்கு வருகிறார்கள் என்பது ஐதீகம்!</p>
<p class="content">''சித்திரைத் திருவிழா என்பது இன்றைக்கு உலகப் பிரசித்தியாகிவிட்டது. ஆனால், இந்த விழா, ஒருகாலத்தில் மாசி மாதத்தில்தான் நடைபெற்றுள்ளது. பட்டாபி ஷேகம், திருக்கல்யாணம், திருவீதியுலா, திக்விஜயம், தேரோட்டம் என அனைத்துமே மாசி மாதத்தில்தான் நடந்திருக்கிறது. எனவேதான் இங்கே வடக்கு மாசி வீதி, தெற்கு மாசி வீதி என தெருப்பெயர்களில் மாசி இணைந்திருக்கிறது.</p>
<p class="content">ஒருமுறை, 'என்ன... தேரோட்டத் துக்கு கூட்டத்தையே காணோம். தேர்க்கூட்டம், திருவிழாக்கூட்டம் என்பார்கள். ஆனால், தேர் இழுக்கக்கூட ஆட்கள் குறைவாக இருக்கிறார்களே!’ என்று வேதனையுடன் கேட்டாராம் திருமலை நாயக்க மன்னர். தை மாதமும் மாசி மாதமும் அறுவடையெல்லாம் முடிந்து, விளைந்ததை விற்பனை செய்யும் காலம். எனவே, விற்று முடித்து காசாக்கிக்கொண்டு வரும் முனைப்பில் மக்கள் இருப்பதால், பலரால் விழாவில் பங்கேற்க முடியவில்லை என்று மந்திரிகளும் மக்களும் அந்தணர் களும் தெரிவித்தார்கள். அதையடுத்து, 'மாசியில் நடைபெறும் இந்த விழா வானது, அடுத்த வருடத்தில் இருந்து சித்திரையில் நடைபெறட்டும்’ என்று உத்தரவு பிறப்பித்தார் திருமலை நாயக்கர். ''அதுமட்டுமா? சைவத்தையும் வைணவத்தையும் இணைக்கும் வகையில், மீனாட்சியம்மையின் திருக் கல்யாண வைபவத்தையும் அழகர் ஆற்றில் இறங்குகிற வைபவத்தையும் ஒன்றாக்கி, ஒரே விழாவாக, சித்திரைப் பெரு விழாவாக நடத்தினார் திருமலை நாயக்கர்'' என்கிறார் பேராசிரியர் கு.ஞானசம்பந்தன்.</p>
<p class="content">மதுரை சித்திரைத் திருவிழா, சாதி பேதங்களை உடைத்தெறிகிற விழா! உணவுப் பண்டங்கள் தயாரிப்பவர்களும், பாண்டங்கள் செய்பவர்களும், உடைகள் தயாரித்து விற்பவர்களும், இனிப்பு வகைகள் செய்பவர்களும், கலைஞர்களும்  என அனைவருக்குமே இந்தச் சித்திரைத் திருவிழா லாபத்தைத் தருகிறது. பெயரையும் புகழையும் மகிழ்ச்சியையும் கொடுக்கிறது.</p>
<p class="content">முக்கியமாக, உறவுக்காரர்களைச் சந்திப்பதும், 'எங்கள் வீட்டில் திருமண வயதில் பெண் இருக்கிறாள்’ என்பதை அறிவிக்கவும் இந்த சித்திரைத் திருவிழா பெரிதும் உதவி செய்தது. கருத்து வேற்றுமையால் பிரிந்த உறவுகளும் தோழமைகளும்கூட, அழகருக்கு முன்னே, மீனாட்சியம்மையின் திருவுருவத்துக்கு முன்பாக, 'இனி ஒருபோதும் பிரியமாட்டோம்’ என்று உறுதியேற்று, இணைந்துகொள்வார்களாம்.</p>
<p style="text-align: center"><img alt="" align="middle" width="500" height="500" src="http://www.vikatan.com/sakthi/2014/05/zdynmu/images/p16c.jpg"></p>
<p class="content">''உண்மைதான்! மதுரைலேருந்து 24 கி.மீ. தொலைவுல இருக்கிற சோழவந்தான் கிராமம்தான் எனக்குப் பூர்வீகம். மதுரை சித்திரை விழாவுக்கு வர்றதுன்னா, எங்களுக்கெல்லாம் லண்டன், அமெரிக்கா போறது மாதிரி. ஊர் நாட்டுல, தண்ணி தெளிச்சு விட்டுட்டாய்ங்கன்னு சொல்வாங்களே... அதுமாதிரி, மதுரை சித்திரைத் திருவிழான்னா, 'ஐயய்யோ... புள்ளையக் காணோமே’னு யாரும் தேடமாட்டாங்க. திருமலை நாயக்கர் மஹால், காந்தி மியூஸியம், சினிமா, ஓட்டல் சாப்பாடுன்னு ஒரே கொண்டாட்டம்தான்!</p>
<p class="content">தமுக்கம் மைதானத்துல பொருட்காட்சி துவங்கிடும். இன்னொரு ஏரியாவுல ஜெமினி சர்க்கஸ், ஓரியண்ட் சர்க்கஸ்னு போட்டிருப்பாங்க. பொருட்காட்சில அந்த ராட்சச ராட்டினத்தை ஹானு பாத்துப் பிரமிச்சுப் போயிருவோம். அப்புறம்... அந்த பீமபுஷ்டி அல்வா! எந்தப் பட்டாகத்தியாலயும் அணு குண்டாலயும் வெட்டவோ துளைக்கவோ முடியாத அதி பயங்கர, இனிப்பு அல்வா அது.</p>
<p class="content">அந்த அல்வாவை பத்துப் பைசாவுக்கு வாங்கி வாய்ல போட்டுகிட்டாப் போதும்... இன்றைய சூயிங்கம் மிட்டாய்லாம் கிட்டக்கூட வரமுடியாது. எப்படியும் ரெண்டு மணி நேரத்துக்கு வாய்லயே கிடந்து, இனிப்பு ஊறிக்கிட்டே இருக்கும். அதேபோல, சீவல் ஐஸ். சீவுன ஐஸ்ல, 12 பாட்டில்கள்லேருந்து கலர்கலரா ஊத்திக் கொடுப்பாங்க. தேசியக் கொடி கலர் ஐஸ்தான், எங்க ஃபேவரைட்!'' என்று இனிக்க இனிக்க, திருவிழா குறித்த மலரும் நினைவுகளைப் பகிர்ந்துகொள்கிறார் ஞானசம்பந்தன்.</p>
<p class="content">''தலத்துக்கு வந்து, இந்த மண்ணில் நம் பாதம் பட நிற்பதே புண்ணியம். மூர்த்தமான சிவனாரின் திருமேனியைத் தரிசிப்பது அதைவிட புண்ணியம். 'சிவானந்தமாகிய பேரின்பக் கடலில், ஆன்மா திளைப்பதையே பக்தி என்றும், முக்தி என்றும் சொல்கிறோம். அதில் பொங்கித் ததும்பி, பூரணமாய், ஏக உருவாய்க் கிடக்கும் ஆத்மாவைத் தூய்மைப்படுத்தி, நாம் நினைக்காமலேயே நமக்குப் பிறவா வரத்தை வழங்குவதே தீர்த்தவாரியின் தாத்பர்யம். இதனை மகா ருத்ரபாத தீர்த்தம் என்பார்கள். திருக்கல்யாணமாகட்டும், திருத்தேரோட்டமாகட்டும், தீர்த்தவாரியாகட்டும்.... இதில் யாரெல்லாம் கலந்துகொள்கிறார்களோ, அவர்களுக்கு மோட்சம் நிச்சயம்!'' என்கிறார் செந்தில் பட்டர்.</p>
<p class="content">மதுரை மீனாட்சியம்மனின் கோயிலில், 12 நாள் திருவிழாவாக நடைபெறுகிறது சித்திரைத் திருவிழா. வைகாசியில் (விசாகம்) வசந்த உத்ஸவம், ஆனியில் உத்திரத் திருவிழா, ஆடியில் பூரம், ஆவணியில் அவிட்டம், புரட்டாசியில் பௌர்ணமி, ஐப்பசியில் சஷ்டி திதி, கார்த்திகை யில் திருக்கார்த்திகை, மார்கழியில் பௌர்ணமி திதி, தை மாதத்தில் பூசம், மாசியில் மகம் என விழாக்கள் நடந்தாலும் மன்னருக்கும் மக்களுக்கும் மட்டுமின்றி, அந்த மகேசனுக்கே பிடித்த ஒப்பற்ற விழா இந்த சித்திரைத் திருவிழா!</p>
<p style="text-align: center"><img alt="" align="middle" width="550" height="365" src="http://www.vikatan.com/sakthi/2014/05/zdynmu/images/p16d(1).jpg"></p>
<p class="content"><img alt="" align="left" width="280" height="188" src="http://www.vikatan.com/sakthi/2014/05/zdynmu/images/p16d1.jpg">''கொடியேற்றத்துடன் விழா துவங்கும். ரிஷபக் கொடி உச்சியில் பறக்கும். ஜீவாத்மாவாகிய நம்மை பரமாத்மாவாகிய இறைவன், கீழ் நிலையில் இருந்து மேல் நிலைக்கு உயர்த்துவதற்குத் தயாராக இருக்கிறார் என்பதை, இந்தக் கொடியேற்றம் உணர்த்துகிறது.</p>
<p class="content">அன்றைக்குக் கற்பக விருட்ச வாகனத்தில் சிவனாரும், சிம்ம வாகனத்தில் அம்பாளும் வீதியுலா வருவார்கள். பஞ்சமூர்த்தி புறப்பாடாக, நான்கு மாசி வீதிகளிலும் வருகிற ஸ்வாமியையும் அம்பாளையும் பார்த்தாலே போதும்... நம் சந்ததி, கற்பகத் தருவெனச் செழித்துவிடும்.</p>
<p class="content">2-ம் நாள் காலையில், தங்கச் சப்பரத்தில் வீதியுலா. மாலையில், ஈசன் பூத வாகனத்திலும், அன்னவாகனத்தில் அம்பாளும் வீதியுலா வருவார்கள். இதைத் தரிசித்தால், ஒரு தேசத்தின் நெற்களஞ்சியம், எப்போதும் நிறைந்திருக்கும். குறிப்பாக, உணவுப் பஞ்சமே இருக்காது.</p>
<p class="content">3-ம் நாள் காலையில், தங்கச் சப்பரத்தில் வீதியுலா. மாலையில், திருக்கயிலாய பர்வத வாகனத்தில் (ராவணேஸ்வர வாகனம்) ஸ்வாமி யும், காமதேனு வாகனத்தில் உமையவளும் திருவீதியுலா வருவார்கள். இதைத் தரிசித்தால், எம பயம் விலகும்; தீய சக்திகள் அழியும்; வீட்டில் சகல ஐஸ்வரியங்களும் பெருகும்.</p>
<p class="content">4-ம் நாள், காலையிலும் மாலையிலும் தங்கப் பல்லக்கு வாகனம். இந்த நாளில், நான்கு வீதிகளைக் கடந்து, எல்லை கடந்து, பாகற்காய் மண்டபத்தில் தரிசனம். ஒருகாலத்தில், பாகற்காய் வியாபாரிகள் நன்றாக விளைச்சல் நடந்து, லாபம் கொழித்து, இங்கு மண்டகப்படி செய்து, நேர்த்திக்கடனைச் செலுத்தினார்கள். அந்த மரபில், இப்போதும் வியாபாரிகள் பலரும் இணைந்து, தங்கள் நேர்த்திக்கடனைச் செலுத்தி வருகிறார்கள்.</p>
<p class="content">5-ம் நாள், காலையில் தங்கச் சப்பரத்தில் வீதியுலா. மாலையில் ஸ்வாமியும் அம்பாளும் தங்கக் குதிரையில் வீதியுலா வருவார்கள். இந்தத் தங்கக் குதிரை, மிகப் பிரமாண்டமானது. இரண்டு முன்னங்கால்களையும் தூக்கி, கண்களை உருட்டியபடி, தாவி வருகிற  குதிரையை அருகில் இருந்து பார்த்தால், பயந்தே விடுவோம். அத்தனைத் தத்ரூபமாக இருக்கும், தங்கக் குதிரை!</p>
<p class="content">6-ம் நாள், காலையில் வழக்கம்போல தங்கச் சப்பரத்தில் வீதியுலா! மாலையில் தங்க ரிஷபத்தில் ஸ்வாமியும், வெள்ளி ரிஷபத்தில் அம்பாளுமாக வீதியுலா வருவார்கள். அப்போது, ஞானசம்பந்தர் வெப்பு நோய் தீர்த்தல், சமணர் கழுவேற்றுதல் ஆகியவை ஓதுவாரால் பாடப்படும்.</p>
<p class="content">7-ம் நாள், பிட்சாண்டவர் புறப்பாடு! ரிஷி பத்தினிகளின் ஆணவத்தைப் போக்கும் வைபவம். இதைத் தரிசித்தால், நம்மிடம் உள்ள கர்வம், பொறாமை, ஆணவம், அலட்டல் யாவும் நீங்கிவிடும் என்பது ஐதீகம். மாலையில் நந்தி வாகனத்தில் சிவனாரும், யாளி வாகனத்தில் அம்பிகையும் வீதியுலா வருவார்கள்.</p>
<p class="content"><img alt="" align="right" width="200" height="301" src="http://www.vikatan.com/sakthi/2014/05/zdynmu/images/p16e.jpg">8-ம் நாள், ஊடல் உத்ஸவம். இந்த நாளில், கோயிலின் பிராகாரத்தில் ஸ்ரீநடராஜரின் புறப்பாடு விசேஷமாக நடைபெறும். ஸ்வாமி சந்நிதிக்கு அருகில் உள்ள மண்டபத்தில், பல்லக் கில் உலா வருவார் சிவனார். அன்றைய மாலை வேளையில், வெள்ளி சிம்மாசனத்தில் ஸ்வாமி, அம்பாள் புறப்பாடு இருக்கும். மதுரையை மட்டுமின்றி, உலகையே ஆளும் பட்டத்தரசியான ஸ்ரீமீனாட்சி அம்பாளுக்கு பட்டாபிஷேக வைபவம். சிரசில் ராஜகிரீடம், திருக்கரத்தில் செங்கோல், கண்களில் பேரொளி, உதட்டில் புன்னகை எனக் காட்சி தரும் தேவியையும், அருகில் அத்தனையையும் ஏற்றுக்கொண்டு, அம்பிகையை மணம் புரியும் பூரிப்பில் இருக்கிற ஸ்ரீசொக்கநாதரையும் கண்டு, நாம் சொக்கிப் போவோம். காலை, மாலை இரண்டு விழாக்களையும் எவர் தரிசிக்கிறார்களோ, அவர்கள் தம்பதி ஒற்றுமையுடன் வாழ்வார்கள், இல்லறம் செழிக்க வாழ்வார்கள் என்பது ஐதீகம்.</p>
<p class="content">9-ம் நாள், மரச் சப்பரத்தில் வீதியுலா! மாலையில், பட்டமகிஷி மீனாட்சியம்மை, இந்திர விமானத் தேரில் திக்விஜயப் புறப்பாடு. கையில் செங்கோல் ஏந்தி, எட்டுத் திக்கிலும் உள்ள அஷ்டதிக் பாலகர்களை வென்று, ஈசானத்தையும் ஜெயித்து, கயிலாயத்தில் அதிகார நந்தியையும் தோற்கடித்த நன்னாள். அப்போதுதான் மீனாட்சிக்கு, தான் சிவனாரின் மனைவி என்பதே தெரியவரும். சிவனாரின் திருவிளையாடல்களில் இதுவும் ஒன்று!</p>
<p class="content">10-ம் நாள், ஸ்வாமி- அம்பாள் திருக்கல்யாணம். பட்டினப் பிரவேசம் எனப்படும் மாப்பிள்ளை அழைப்பு, மாலையில் பூப்பல்லக்கில் அம்பாளும், யானை வாகனத்தில் ஸ்வாமியும் வீதியுலா வருவார்கள். ''திருக்கல்யாண வைபவத்தைத் தரிசனம் செய்தால், திருமண தோஷங்கள் அகலும்; தடைகள் யாவும் நீங்கும்; நல்ல அன்பான கணவனை பெண்களும், பண்பான மனைவியை ஆண்களும் அடைவார்கள். கணவனும் மனைவியும் சமமே என்பதை உலகுக்கு அர்த்தநாரீஸ்வரராக உணர்த்திய சிவனார், மதுரையை அரசாளும் மீனாட்சியைக் கொண்டு அதை இன்னும் வலுப்படுத்திச் சொல்கிறார்'' என்று சிலிர்ப்புடன் சொல்கிறார் செந்தில் பட்டர்.</p>
<p class="content">திருக்கல்யாண வைபவத்தின்போது, இந்திர லோகத்தையே மிஞ்சிவிடும் அழகில் ஜொலிக்கும் இந்தத் தூங்கா நகரம். நம் தேசத்து ராணியை சிவபெருமானே திருமணம் செய்துகொள்ள வரப் போகிறார் என்று நெக்குருகிப் போகிற மக்கள், எங்கு பார்த்தாலும் வாழையால் தோரணம் கட்டியிருப்பார்கள். சந்தனத்தால் வாசல் மெழுகி, வாசம் பரப்பியிருப்பார்கள். பன்னீரைக் கொண்டு, வாசல் தெளித்து, வாசனாதி திரவியங்களையும் தீப தூபங்களையும் ஏற்றி, மொத்த மதுரையம்பதியையே மணக்கச் செய்திருப்பார்கள். 'என்னதான் இருந்தாலும் உன்னை மணந்துகொள்கிறவன் சுடுகாட்டுச் சித்தனாயிற்றே! வாசனாதி திரவியங்களுக்குப் பதிலாக சாம்பலைப் பூசிக் கொள்பவன்; இடுப்பில் பட்டாடைகளுக்குப் பதிலாக புலித்தோலையும், கழுத்தில் பொன் ஆபரணங்களுக்குப் பதிலாக பாம்பையும் அணிந்திருப்பவனாயிற்றே!’ என்று வருத்தம் தோய்ந்த குரலில் மீனாட்சியம்மையின் காதில் தோழிகள் கிசுகிசுக்க... 'இருக்கட்டுமே! ஆனாலும், அவர்தான் எனக்குச் சுந்தரன்; அவரே பேரழகன்’ என்பாளாம் அம்மை.</p>
<p class="content">அதற்கேற்ப, தோழிகள் சொன்னதையெல்லாம் பொய்யாக்கும் வகையில், தங்க ஆபரணங்களும் பட்டு வஸ்திரங்களுமாக, தேஜ ஸ்வரூபியாக, ஆயிரம் கோடி சூரிய- சந்திரப் பிரகாசங்களுடன் கம்பீரமாகவும் பேரழகுடன் வருவாராம் ஸ்ரீசுந்தரேஸ்வரர். அதைக் கண்டு தோழிகள் உட்பட எல்லோரும் சொக்கிப் போய், மெய்ம்மறந்து, வைத்த கண் வாங்காமல் பார்ப்பார்களாம்.</p>
<p class="content">மதுரையின் எல்லைக்குள் ஸ்வாமி வந்ததும், தங்கத் தாம்பாளத்தில் பாதங்களை வைத்து, காமதேனுவின் பாலைக் கொண்டு பாத பூஜை செய்யப்பட்டது என்றும், கொன்றை மலர்களை சிவனாரின் சிரசில் சூட்டி அழகுபார்த்தார்கள் என்றும், கன்னத்தில் திருஷ்டிப் பொட்டு வைத்து வரவேற்றார்கள் என்றும், ஸ்ரீபிரம்மா யாகம் நடத்த, ஸ்ரீமகாவிஷ்ணு தாரை வார்த்துக் கொடுக்க, மதுரை எனும் புண்ணிய பூமியில் சிவ-பார்வதி திருமணம் இனிதே நடந்தேறியது என விவரிக்கின்றன சங்க இலக்கியங்கள்.</p>
<p style="text-align: center"><img alt="" align="middle" width="500" height="504" src="http://www.vikatan.com/sakthi/2014/05/zdynmu/images/p16f.jpg"></p>
<p class="content">''மதுரை, மீனாட்சி, அழகர், திருவிழா இவை பிரித்துப் பார்க்கவே முடியாத விஷயங்கள். மக்களுடன் இரண்டறக் கலந்துவிட்ட விழாக்கள். திருமலை நாயக்கர், மதுரை மண்ணுக்கு வழங்கிய கொடைகளில் இந்த சித்திரைத் திருவிழாவும் ஒன்று.  அந்தக் காலத்தில், மதுரையிலும் மதுரையைச் சுற்றியுள்ள கிராமங்களிலும் சித்திரையில்தான் புதுக்கணக்கு எழுதுவார்கள். ஒருபக்கம் விவசாயிகள் அறுவடை செய்து, விளைந்த பொருட்களை விற்றுக் காசு வைத்திருப்பார்கள். அடுத்து விதைப்பதற்குத் தயாராக இருப்பார்கள். அதேபோல், பண்ணையார்களிடம் வேலை பார்ப்பவர்கள், சித்திரையின் துவக்கத்தில் கணக்கு முடித்து, புதிய கணக்கு போட்டுக்கொள்வதும் அப்போதுதான்! பழைய கணக்கு முடித்து, சம்பளம் வாங்கிய கையோடு, கூட்டு வண்டியும் மாட்டு வண்டியுமாக குடும்பத்துடன் மதுரைக்கு வருவார்கள்.</p>
<p class="content">ஆற்றில் மணல் திருட்டெல்லாம் அப்போது இல்லை. எனவே, கரை புரண்டோடுகிற வைகை ஆற்றுக்கு நடுநடுவே, ஆங்காங்கே மணல் திட்டுகள் இருக்கும். மாட்டுவண்டி ஆற்றில் இறங்கி, மணல் திட்டில் போய் நிற்கும். அங்கேயே சமைத்துச் சாப்பிடுவார்கள். பிறகு ஊரையெல்லாம் சுற்றிவிட்டு, அழகரையும் மீனாட்சியையும் பார்த்து விட்டு, மீண்டும் இங்கே வந்து மணல் திட்டில் தூங்குவார்கள்.</p>
<p class="content">மதுரையில், மிகப் பெரிய பொருளாதார முன்னேற்றம் ஏற்படுவதற்குக் காரணமே இந்தச் சித்திரைத் திருவிழாதான். வியாபாரிகளிடம் இருக்கும் விற்காத பொருட்கள் எல்லாம் விற்று விடும். விரும்பியதெல்லாம் திருவிழாவில் கிடைக் கும். கிடைப்பதையெல்லாம் வாங்குவதற்குக் கையில் காசும் இருக்கும். மனைவி மக்கள் கேட்டதையெல்லாம் வாங்கித் தந்து, பூரித்துப் போவார்கள் ஆண்கள். ஆக, காசு பார்க்கிற விழாவாக, பொருளாதாரம் சிறக்கும் விழாவாக மட்டுமின்றி, இல்லறம் மகிழ்ந்து செழிக்கிற விழாவாகவும் இருந்திருக்கிறது'' என்று சரித்திரம் சொல்கிறார் பேராசிரியர் சாலமன் பாப்பையா.</p>
<p class="content">''என் பத்தாவது வயசில் இருந்தே சித்திரை விழாவைப் பார்த்துக்கிட்டிருக்கேன். அடாடா! என்னா கூட்டம்... என்னா கூட்டம்! சுத்தியிருக்கிற கிராமங்கள்லேருந்து, நேர்த்திக்கடனா அழகர் வேஷம் போட்டுக்கிட்டும், மத்த சாமிங்க வேஷம் போட்டுக்கிட்டும் ஆடிப்பாடி வருவாங்க.</p>
<p style="text-align: center"><img alt="" align="middle" width="600" height="153" src="http://www.vikatan.com/sakthi/2014/05/zdynmu/images/p16gh.jpg"></p>
<p class="content">இன்னொரு பக்கம், ஹரகர கோஷம் போட்டுக் கிட்டும் பாட்டுப் பாடிக்கிட்டும் பெருங்கூட்டம் வரும். அடுத்தாப்ல பார்த்தா, அழகருக்குத் தண்ணீர் பீய்ச்சியடிக்கறதுக்காக, ரப்பரால செஞ்ச விநோதமான வஸ்து ஒண்ணை வயித்துல கட்டிக்கிட்டு, தண்ணியைப் பீய்ச்சிப் பீய்ச்சி அடிப்பாங்க. அது அழகர் மேல மட்டுமா விழும்... அழகரைப் பார்க்க வந்திருக்கிற ஜனங்க மேலயும் விழும். இப்ப ஆட்டமும்பாட்டும் குறைஞ்சிருச்சு. ஆனாலும் உலக அளவுல, இந்தத் திருவிழாவை அடிச்சுக்க இன்னொரு விழா இல்லைன்னுதான் சொல்லணும்'' என்கிறார் சாலமன் பாப்பையா.</p>
<p class="content">சைவத்தையும் வைணவத்தையும் இணைக்கும் விழாவாக மட்டுமல்ல, அனைத்துத் தரப்பு மக்களையும் ஒன்று சேர்த்துக் கொண்டாடச் செய்கிற விழாவாகத்தான் இதை மதுரை மக்கள் பார்க்கிறார்கள்.</p>
<p class="content">''திருமாலிருஞ்சோலை என்று புராணத்திலும் சங்க இலக்கியங்களிலும் அழைக்கப்படும் அழகர்கோவிலில், பத்து நாள் விழாவாக நடைபெறும் சித்திரைப் பெருவிழா. ரிஷபாத்ரி, ரிஷபகிரி, அழகர்மலை, அலங்காரன் மலை, மாலிரும்குன்றம் என்றெல்லாம் இந்தத் தலம் குறித்து, சங்க இலக்கியங்கள் தெரிவிக்கின்றன. இதில் முதல் மூன்று நாட்களும், பெருமாள் கோயிலுக்குள்ளேயே புறப்பாடாகி, சேவை சாதிப்பார். கோயிலில், கல்யாண மண்டபம் என்று உள்ளது. இங்கே வருடத்துக்கு இரண்டு முக்கியமான தருணங்களில்தான் அழகர் தரிசனம் தருவார். அதாவது, சித்திரைத் திருவிழாவிலும், பங்குனி உத்திரத்தில், திருக் கல்யாணத்தின்போதும் இங்கு காட்சி தருவார்'' என்கிறார் சுந்தர நாராயணன் என்கிற அம்பி பட்டாச்சார்யர். அலங்கார பட்டர் எனும் வம்சத்தைச் சேர்ந்தவர் இவர்.</p>
<p style="text-align: center"><img alt="" align="middle" width="600" height="263" src="http://www.vikatan.com/sakthi/2014/05/zdynmu/images/p16i.jpg"></p>
<p class="content"><img alt="" align="left" width="280" height="228" src="http://www.vikatan.com/sakthi/2014/05/zdynmu/images/p16i1.jpg">''இந்தக் கல்யாண மண்டபம் விஜய நகரப் பேரரசால் கட்டப்பட்டது. 3-ம் நாள் மாலையில், அழகர்மலையில் இருந்து கள்ளழகர் திருக்கோலத்திலேயே கிளம்புகிறார் திருமால். அதாவது, 'வஞ்சக் கள்வன் மாமாயன்’ என்று நம்மாழ்வார் பாடியது போலவே கள்ளழகராகக் காட்சி கொடுத்தபடி மதுரைக்கு வருகிறார். 4-ம் நாள் காலையில் இருந்து துவங்குகின்றன, பக்தர்களின் மண்டகப்படிகள். கிட்டத்தட்ட, அழகர்கோவிலில் இருந்து வண்டியூர் சென்று திரும்பும் வரை, எப்படியும் 450 இடங்களில் மண்டகப்படி பூஜைகள் நடைபெறு கின்றன. சீரியல்செட்டுகள், தோரணங்கள், அலங்காரங்கள், தேங்காய், பழங்கள், மலர்மாலைகள், வஸ்திரங்கள், திருப்பரிவட்டம் என ஒவ்வொரு மண்டகப்படியிலும் தயாராக வைத்திருந்து, பூஜை செய்வார்கள் பக்தர்கள்.</p>
<p class="content">மூன்று மாவடி எனும் பகுதிதான் மதுரை நகரின் எல்லைப் பகுதி. அங்கிருந்து மண்டகப்படி பூஜைகள் ஆரம்பமாகும். 4-ம் நாள் இரவில், தல்லா குளம் பிரசன்ன வேங்கடாசலபதி ஆலயத்துக்கு வந்து எழுந்தருள்வார் அழகர்.</p>
<p class="content">அங்கே அவருக்குத் திருமஞ்சனம் நடைபெறும். அப்போது தங்கக் குதிரை வாகனத்துக்கு மாறுவார். அழகர், தல்லாகுளம் பெருமாள் கோயிலுக்கு வருகிற அதேவேளையில், ஸ்ரீவில்லிபுத்தூரில் இருந்து சூடிக் கொடுத்த சுடர்க் கொடியாளான ஸ்ரீஆண்டாளின் மாலை வந்திருக்கும். மதுரை வரும் வழியெங்கும் இந்த மாலைக்கு சிறப்பு பூஜைகள் அமர்க்களப்படும்.</p>
<p class="content">குதிரை வாகனத்தில் வரும் அழகரை எதிர்கொண்டு வரவேற்கிற எதிர்சேவை, வழியெங்கும் இருக்கும். லட்சக்கணக்கான பக்தர்கள், தல்லாகுளத்தில் கூடுவார்கள். பிறகு, தல்லாகுளத்தில் உள்ள சப்பரத்தடியான் எனப்படுகிற கருப்பண்ணசாமி கோயிலுக்கு வருவார் அழகர். அங்கே, ஆயிரம் பொன் சப்பரத்தில் அப்படியே குதிரையுடன் ஏறி நின்று, காட்சி தருவார். திருமலை நாயக்கர், ஆயிரம் பொன் செலவு செய்து, அழகருக்காக செய்த சப்பரம் இது.</p>
<p class="content">பிறகு, விடிய விடிய அழகரை எதிர்கொண்டு அழைத்தபடி வரவேற்பார்கள் பக்தர்கள். 5-ம் நாள் விடியும் வேளையில், காலை 7 மணிக்கெல்லாம் அழகர் ஆற்றில் இறங்குவதற்குத் தயாராக வந்திருப்பார். அவரை, வைகையின் மறு கரையில், தெற்கு மாசி வீதியில் உள்ள ஸ்ரீவீரராகவ பெருமாள் இக்கரைக்கு வந்து வரவேற்பார். அப்போது, அழகருக்கு மாலை மரியாதைகளும் பரிவட்டங் களும் வழங்கப்படும். பக்தர்கள் தண்ணீரைப் பீய்ச்சி அடித்து, தங்கள் விரதத்தை முடித்துக்கொள்வார்கள். அதையடுத்து, அழகர் ஆற்றில் இறங்குவார். அப்போது, 'சோல மாமலை கோவிந்தா, சுந்தர்ராஜா கோவிந்தா’ என மக்கள் முழங்க, 'கோவிந்தா’ கோஷம் விண்ணையே முட்டும்.</p>
<p class="content"><img alt="" align="right" width="150" height="305" src="http://www.vikatan.com/sakthi/2014/05/zdynmu/images/p16j.jpg">இங்கே, ஒரு விஷயம். அழகரின் ஆபரணங்களை எடுத்துச் செல்ல ஒரு மரப்பெட்டி, வஸ்திரங்களை எடுத்து வர இன்னொரு பெட்டி, பூஜைப் பொருட்களை எடுத்து வருவதற்காக மற்றொரு பெட்டி எனக் கொண்டு வரப்படும். இந்தப் பெட்டிகளை குறிப்பிட்ட கிராமத்தார் பரம்பரை பரம்பரையாக, மிகவும் பத்திரமாகவும், விரதம் மேற்கொண்டும் எடுத்து வருவார்கள். அழகர் ஒவ்வொரு இடத்துக்கு வருவதற்கு முன்னே, இந்தப் பெட்டிகள் தயாராக வந்திருக்கும். அந்தப் பெட்டிகளைக் கம்பு ஒன்றில் வைத்தபடி, கம்பின் இரண்டு முனைகளையும் இருவர் தோளில் வைத்துக்கொண்டு வருவதைப் பார்க்கும்போதே அருளாட ஆரம்பித்துவிடுவார்கள் பக்தர்கள்.  பிறகு, திவான் ராமராயர் மண்டபத்தில் சேவை சாதிப்பார் அழகர். பிறகு, ஸ்வாமி புறப்பாடு, வழிநெடுக ஸ்வாமிக்கு நைவேத்தியம், பிரசாதங்கள், வாண வேடிக்கைகள் எனக் களை கட்டும். அப்படியே வண்டியூரில் உள்ள ஸ்ரீவீரராகவ பெருமாள் கோயிலுக்கு வருவார் கள்ளழகர்.</p>
<p class="content">6-ம் நாள் காலை, சிவகங்கை சமஸ்தானத்தாரின் கைங்கர்யம். வருடந்தோறும் அப்போது அழகர் சந்தன அலங்காரத்தில் மணக்க மணக்கக் காட்சி தருவார். பிறகு, குதிரை வாகனத்தில் இருந்து சேஷ வாகனத்துக்கு மாறுவார். அதையடுத்து, தேனூர் மண்டபத்தில், அழகருக்குச் சிறப்பு ஆராதனைகள் நடைபெறும். அப்போது கள்ளழகர், கருட வாகனத்தில் எழுந்தருளி சேவை சாதிக்க, அலங்கார பட்டர் வம்சத்தினர் ஏடு எடுத்து</p>
<p class="content">வாசிப்பார்கள். ஆண்டாள்- தோளப்ப ஐயங்கார் வம்சத்தினர் மண்டூக புராணம் வாசிக்க, நிறைவில் மண்டூக முனிவரின் சாபத்தைப் போக்கி அருள்வார் அழகர்பிரான். மலையில் இருந்து அழகர் மதுரை நகருக்குள் வருவதன் நோக்கமும் இதுவே என்கிறது ஸ்தல புராணம்.</p>
<p class="content">மஞ்சுயர் மாமதி தீண்ட நீண்ட மாலிருஞ்<br>
          சோலை மணாளர்வந்து, என்<br>
நெஞ்சுள்ளும் கண்ணுள்ளும் நின்று நீங்கார்<br>
           நீர்மலை யார்கொல்? நினைக்கமாட்டேன்,<br>
மஞ் சுயர் பொன்மலை மேலெ ழுந்த<br>
          மாமுகில் போன்றுளர் வந்துகாணீர்,<br>
அஞ்சிறைப் புள்ளுமொன் றேறி<br>
          வந்தார் அச்சோ ஒருவர் அழகியவா!</p>
<p class="content">அதாவது, அழகிய கருடரையும் அதன் மேலேறி அழகுடன் வருகிற கள்ளழகரின் பேரழகையும் விவரிக்க வார்த்தைகளே இல்லை எனப் பாடுகிறார் ஆழ்வார்.</p>
<p class="content">அடுத்து 6-ம் நாள், ஸ்வாமி புறப்பாடாகி, ராமராயர் மண்டபத்துக்கு வருவார். அன்றிரவு முழுவதும் தசாவதாரக் காட்சிகளில் சேவை சாதிப்பார் அழகர். 7-ம் நாள், மோகினி அலங்காரத் தில் சேவை சாதிக்கும் அழகர், அனந்தராயர் பல்லக்கில் ஏறி, ராமநாதபுரம் சேதுபதி ராஜா மண்டபத்துக்கு வந்து, எழுந்தருள்வார். இது, தல்லாகுளத்தில் உள்ளது. அன்றிரவு, அவருக்கு அங்கே திருமஞ்சன வழிபாடு நடைபெறும்.</p>
<p style="text-align: center"><img alt="" align="middle" width="600" height="254" src="http://www.vikatan.com/sakthi/2014/05/zdynmu/images/p16k.jpg"></p>
<p class="content">8-ம் நாள் காலை, விடையாற்றிச் சப்பரம் எனும் பூப்பல்லக்கில் மக்களிடம் பிரியாவிடைபெற்று, அழகர்மலை நோக்கிக் கிளம்புவார் அழகர்பிரான். அன்றைய தினம், மறவர் மண்டபத்தில் திருமஞ்சன வழிபாடு நடைபெறும். உள்ளம் கவர் கள்வனாக, மதுரையில் உள்ள மொத்த மக்களையும் கவர்ந்து சென்ற கள்ளழகர், 9-ம் நாள் காலை அழகர்மலையைச் சென்றடைவார்.</p>
<p class="content">''10-ம் நாள் உத்ஸவ சாந்தி பூஜைகள் செய்யப் பட்டு, திருமஞ்சன வழிபாடுகள் செய்யப்பட்டதும் விழா பூர்த்தியடைகிறது'' என்கிறார் அம்பி பட்டாச்சார்யர்.</p>
<p class="content">மதுரையின் சித்திரைத் திருவிழா நிறைவுறும் வேளை... மக்கள் மனத்துள் இனம்புரியாத ஒரு பிரிவுச் சோகம்.</p>
<p class="content">''ஹூம்... இனிமே, அடுத்த சித்திரையிலதான் மதுரைல அழகரைப் பார்க்க முடியும். அவர் வந்ததும் தெரியலை, போனதும் தெரியலை!'' என்று ஏக்கப் பெருமூச்சு விடுவார்கள் மக்கள். அதேபோல, வெளியூர்களில் இருந்து வந்திருக்கும் அன்பர்கள் பஸ் பிடித்தும், ரயில் ஏறியும், கார்களிலுமாகக் கிளம்பும் வேளையில், ''அடுத்த வருஷமாவது சித்திரைத் திருவிழாவுக்கு இன்னும் ரெண்டு நாள் சேர்த்து லீவு போட்டுட்டு வாங்கப்பு'' என்று அன்போடு கோரிக்கை வைத்து, கையசைத்து வழியனுப்பி வைப்பார்கள் பாசக்கார மதுரை உறவினர்கள்.</p>
<p class="content">மதுரை எப்பவுமே அப்படித்தான்... பாசமிகு பூமி!</p>
<p style="text-align: right"><span style="color: #ff0000"><strong>- வி.ராம்ஜி </strong></span></p>
<p style="text-align: right"><span style="color: #000000"><strong>படங்கள்: </strong></span><span style="color: #ff0000"><strong>பா.காளிமுத்து, கேசவசுதன்</strong></span></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
