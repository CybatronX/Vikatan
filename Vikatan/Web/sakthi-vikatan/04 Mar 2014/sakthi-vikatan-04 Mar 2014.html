	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அருள் மதுரம்... ஆலயம் மதுரம்!</div>
<div class="subtitle1">மண் மணக்கும் தரிசனம் </div>
<div class="subtitle2">சிறுவாச்சூர் மதுரகாளியம்மன்</div>
<div class="subtitle3">குள. சண்முகசுந்தரம்</div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>கோவலன்</strong></span> கொல்லப்பட்ட அநீதியை எதிர்த்து மதுரையை எரித்த கண்ணகி, ஆத்திரம் தீர்ந்ததும் மேற்குத் தொடர்ச்சி மலையில் உள்ள கேரள வனப் பகுதியில் தங்கி இருந்து, பிறகு தெய்வமானாள் என்பது புராணம். ஆனால், மதுரையை எரித்த பிறகு, தங்களது ஊரில் அடைக்கலம் புகுந்தவள், அங்கேயே ஊர் காக்கும் தெய்வம் ஆனாள் என்கிறார்கள் சிறுவாச்சூர் மக்கள்.</p>
<p class="content">பெரம்பலூர் மாவட்டத்தில் திருச்சி- சென்னை தேசிய நெடுஞ்சாலையில் பெரம்பலூருக்கு சுமார் 8 கி.மீ. முன்னதாகவே உள்ளது சிறுவாச்சூர். திருச்சியில் இருந்து சுமார் 48 கி.மீ. தொலைவு.</p>
<p class="content">ஆதிகாலத்தில் இந்த கிராமத்தின் மேற்கு எல்லையில் செல்லியம்மன் கோயில் கொண்டிருந்தாள். இந்தக் கோயிலுக்கு மேற்கே- மலையடிவாரத்தில், செல்லியம்மனின் அண்ணன் பெரியசாமி கோயில் கொண்டிருந்தார்.</p>
<p class="content">ஒரு முறை, மந்திர வித்தைகளில் தேர்ந்த பில்லிகாரன் எனும் அசுரன் ஒருவன், சிறுவாச்சூரில் புகுந்து, ஊரையே துவம்சம் பண்ண ஆரம்பித்தான். அவனைக் கண்டு அஞ்சி ஓடிய மக்கள், செல்லியம்மனிடம் விஷயத்தைச் சொல்லிக் கதறினார்கள். தனது குடிமக்களின் துயர் துடைக்க உடனே புறப்பட்டு வந்த செல்லியம்மன், பில்லிகாரனுடன் நேருக்கு நேர் மோதினாள். ஆனால் அவன், அம்மனையே தனது மந்திர சக்தியால் கட்டிப்போட்டுவிட்டான்.</p>
<p class="content"><img align="left" width="120" height="140" alt="" src="http://cdnw.vikatan.com/sakthi/2014/03/zmqmfj/images/p90.jpg">இந்த நிலையில், மதுரையை எரித்த கண்ணகி, ஒரு நாள் மாலைப் பொழுதில் சிறுவாச்சூருக்கு வந்து சேர்ந்தாள். அன்று இரவு தங்குவதற்கு இடம் தரும்படி ஊர்மக்களிடம் கேட்டாள். ஊர் மக்களோ, ''அடி ஆத்தி...! நாங்களே அசுரனோட பிடியில சிக்கி அவதிப்பட்டுக் கெடக்கோம். உனக்கெப்படி அடைக்கலம் தர்றது?'' என்று தயங்கினர். பின்னர், செல்லியம்மனின் ஆலயத்துக்குள் போய்ப் படுத்து உறங்கிப்போனாள் கண்ணகி.</p>
<p class="content">அப்போது, அவளது கனவில் தோன்றிய செல்லியம்மன், ''இங்கே ஒரு அசுரன் என்னைப் பாடாய் படுத்திக்கொண்டிருக்கிறான். அவன் கண்ணில் பட்டால், உன்னையும் விட மாட்டான். அதனால் நீ உடனே இங்கிருந்து போய்விடு!'' என்றாள். இதைக் கேட்ட கண்ணகி, ''அந்த அசுரன் வரட்டும். அவனை நான் ஒரு கை பார்க்கிறேன்!'' என்று அங்கேயே படுத்திருந்தாள். எதிர்பார்த்த படியே நடுநிசி வேளையில், ஆக்ரோஷமாக அங்கு வந்த பில்லிகாரன், செல்லியம்மனின் கருவறைக் கதவை திறந்து உள்ளே ஓர் அடி எடுத்து வைத்தான். அடுத்த அடியை வைப்பதற்கு முன், நிலைப் படிக்கு மேலே உட்கார்ந்திருந்த கண்ணகி, அவனது நெஞ்சில் சூலத்தை பாய்ச்சினாள். அங்கேயே பில்லிகாரன் துடிதுடித்து இறந்தான்.</p>
<p class="content">உடனே கண்ணகிக்குக் காட்சி கொடுத்த செல்லியம்மன், ''என்னையே கட்டிப் போட்டுக் கொடுமைப்படுத்திய அசுரனை அழித்து, எனக்கும் இந்தக் கிராம மக்களுக்கும் விமோசனம் கொடுத்து விட்டாய். இனி இந்த இடத்தில் இருந்து, மக்களையும் ஊரையும் பேய்- பிணி அண்டாமல் நீதான் காக்க வேண்டும். எனது கோட்டையை உனக்குக் கொடுத்துவிட்டு, நான் எனது அண்ணன் இருக்கும் இடத்துக்குப் போகிறேன். இனி இங்கு நீதான் சக்தியாய் இருப்பாய்'' என்று சொல்லிவிட்டு, மக்களுக்கும் உணர்த்திவிட்டு மறைந்தாள். ஆனால், செல்லியம்மனை மலையடிவாரத்துக்குப் போகவிடாமல், கடும் வேண்டுதல் வைத்து மல்லுக்கு நின்றனர் ஊர்மக்கள். அப்போது அவர்கள் எதிரே தோன்றிய செல்லியம்மன், ''இவளும் எனக்குள் அடங்கிய ஒரு சக்திதான். இவள் வேறு, நான் வேறு என்று நினைக்க வேண்டாம். நான் மலையடிவாரத்துக்குப் போனாலும் இந்த ஆலயத்தில் என்றைக்கும் எனக்குத்தான் முதல் பூஜை. அதோடு, வாரத்தில் இரண்டு நாட்கள் உங்களுக்கு தரிசனம் கொடுக்க இங்கு வருவேன்'' என்றாள்.</p>
<p class="content"><img align="right" width="250" height="195" alt="" src="http://cdnw.vikatan.com/sakthi/2014/03/zmqmfj/images/p90a.jpg">உடனே கிராம மக்கள், ''அப்படியானால், அந்த இரண்டு நாட்கள் மட்டுமே நாங்கள் இந்த ஆலயத்தைத் திறந்து பூஜைகள் செய்வோம். மற்ற நாட்களில் ஆலயத்தை திறக்கமாட்டோம்; பூஜை இருக்காது!'' என்றார்கள். பின்னர், செல்லியம்மன் புறப் பட்டதும், கர்ப்பகிரகத்துக்குள் சென்று கடவுள் அவதாரமாக உட்கார்ந்து கொண்டாள் கண்ணகி. மதுரையை அழித்துவிட்டு வந்தவள் என்பதால், இவளுக்கு 'மதுரகாளி’ என்று பெயர் சூட்டி வழிபடத் துவங்கினர் மக்கள்.</p>
<p class="content">மதுரகாளியின் ஆலயத்துக்குள் விநாயகரை யும் அவளையும் தவிர வேறு சாமிகளுக்கு இடமில்லை. செல்லியம்மனிடம் கிராம மக்கள் சொன்னபடி, இன்றும் வாரத்தில் திங்கள் மற்றும் வெள்ளிக்கிழமை ஆகிய இரண்டு நாட்கள் மட்டுமே மதுரகாளியம்மன் ஆலயத்தைத் திறந்து பூஜைகள் நடக்கின்றன. அதுவும் உச்சிகால பூஜை மட்டுமே நடக்கிறது. பூஜையின்போது கருவறை மண்டபத்துக்கு வெளியே இரண்டு கோடாங்கிகள் அருள் வந்து இறங்கியது போல், மதுரகாளியும் செல்லியம்மனும் வந்தமர்ந்த கதையை, கோடாங்கி அடித்து பாட்டாகப் படிக்கின்றனர். பாடி முடித்த பிறகே தீபாராதனை நடக்கிறது. செல்லியம்மன் சொல்லிச் சென்றபடி, திங்கள் மற்றும் வெள்ளிக் கிழமைகளில் அவள் குடிகொண்டுள்ள மலையடிவாரத்தை நோக்கி தீபத் தட்டைக் காட்டுகின்றனர். அடுத்து மதுர காளியம்மனுக்கு தீபாராதனை. பில்லிகாரன் பலியான இடத்தில் சின்னதாக ஒரு குழி இருக்கிறது. மதுரகாளிக்கு பூஜை முடிந்ததும் பில்லிகாரனுக்கும் இங்கு பூஜை நடக்கிறது.</p>
<p class="content">மதுரகாளியம்மன் கோயிலுக்கு நேர் வடக்கே இருக்கிறது சோலை முத்தையா ஆலயம். இவர் மதுரகாளிக்கும் செல்லியம்மனுக்கும் காவல் தெய்வமாக வந்தவர். இவருக்குத் துணையாக இங்கே ஆக்ரோஷம் காட்டி நிற்கிறார் அகோர வீரபத்திரர். இந்த திறந்தவெளி ஆலயத்தில் நேர்த்திக்கடனாகச் செலுத்தப்பட்ட குதிரையில் அமர்ந்த சோலை முத்தையாவின் சிலைகள் ஏராளமாக நிறுத்தப்பட்டுள்ளன. ஆலயத்தின் முகப்பில் சிவகன்னியம்மன், சோலை கன்னியம்மன், சோலை பெரிய கன்னியம்மன் ஆகியோர் ஒன்றாக கருவறை கொண்டிருக்கிறார்கள். குழந்தை பாக்கியம் இல்லாதவர்கள் சோலை முத்தையா சந்நிதிக்கு வந்து, அங்குள்ள மரத்தில் தொட்டில் கட்டிப்போட்டு வேண்டிக்கொண்டால், குழந்தைப்பேறு கிடைக்கும் என்பது நம்பிக்கை. அதேபோல் திருமணமாகாத கன்னிப்பெண்கள் இந்த மூன்று அம்மன்களுக்கும், கழுத்தில் மஞ்சள் கயிறு கட்டி வேண்டுதல் வைத்தால், சீக்கிரமே அவர்களுக்குத் திருமணம் நடக்கும் என்பது நம்பிக்கை.</p>
<p style="text-align: center"><img align="middle" width="400" height="583" alt="" src="http://cdnw.vikatan.com/sakthi/2014/03/zmqmfj/images/p90b.jpg"></p>
<p class="content">மதுரகாளியம்மன் ஆலயத்துக்கு மேற்கே சுமார் 5 கி.மீ. தொலைவில் உள்ளது பெரியசாமி மலை. சாதாரண நாட்களில் இங்கு யாரும் செல்வது கிடையாது. மலையடிவாரத் தில், அடர்ந்து வளர்ந்த காட்டு மரங்களுக்கு மத்தியில் கம்பீரமாய் உட்கார்ந்திருக்கிறார் பெரியசாமி. பக்கத்தில் பெரியகன்னி ஐயா, எதிரில் செல்லி அம்மன், லாட சாமிகள் மற்றும் கிணத்தடி யார்கள் சாமிகளும், சற்றுத் தள்ளி பெரிய கன்னியம்மன்களும் உள்ளனர்.</p>
<p class="content">இன்னொரு இடத்தில் ஆத்தடி யார் எனப்படும் 14 சித்தர்கள் சிம்மத்தின் மீது அமர்ந்துள்ளனர். இவர்களுக்கு அருகிலேயே நாக கன்னியம்மன் வீற்றிருக்கிறாள். மற்றுமோர் இடத்தில் செங்கமலை யார், பொன்னுசாமி உள்ளிட்டோர் இருக்கின்றனர்.</p>
<p class="content">அனைவரையும் வணங்கிவிட்டு, வனத்தை விட்டு வெளியே வந்தால், நம்மை வழியனுப்புகிற இடத்தில் பெருமாள் ஸ்தூபி ஒன்றும் உள்ளது.</p>
<p style="text-align: center"><img align="middle" width="600" height="268" alt="" src="http://cdnw.vikatan.com/sakthi/2014/03/zmqmfj/images/p90c.jpg"></p>
<p class="content">இந்த தெய்வங்களை இந்த அடர்ந்த வனப் பகுதிக்கு வந்து தரிசிக்க முடியாதவர்களுக்காக, மதுரகாளியம்மன் கோயிலுக்குப் பக்கத்திலேயே பெரியசாமி உள்ளிட்ட தெய்வங்களுக்கு சிறிய அளவில் சிலைகள் இருக்கின்றன. சாதாரண நாட்களில் பெரிய சாமிக்கு இங்குதான் பூஜைகள் நடக்கின்றன.</p>
<p class="content"><img align="left" width="300" height="181" alt="" src="http://cdnw.vikatan.com/sakthi/2014/03/zmqmfj/images/p90d.jpg">திங்கள், வெள்ளி தவிர மற்ற நாட்களில் மதுரகாளியும் செல்லி அம்மனைப் பார்க்க மலையடிவாரத்துக்குப் போய்விடுவதாக நம்பிக்கை. இதனால் மற்ற நாட்களில் ஆலயத்தில் ஆட்களைப் பார்ப்பதே அரிது. ஆனாலும், பௌர்ணமி மற்றும் அமாவாசை ஆகிய இரண்டு நாட்களில் ஆலயத்தைத் திறக்கும் முறை அண்மைக் காலமாக வழக்கத்துக்கு வந்துள்ளது.</p>
<p class="content">மதுரகாளியம்மனுக்கு 'மாவிளக்கு’ நேர்த்திக் கடன் செலுத்துபவர்கள் அதற்குத் தேவையான மாவை, கோயில் வளாகத்தில் உள்ள உரலில் இடித்தே தயாரிக்க வேண்டும். நெல்லைக் கொண்டு வந்து அதைக் குத்தி அரிசியாக்கி, பிறகு அதைக் குத்தி மாவாக்கி, மாவிளக்குப் போட வேண்டும் என்பது ஐதீகம். ஆலயத்தைச் சுற்றியுள்ள பிற தெய்வங்களுக்கு அசைவ படையல்கள்; ஆனால் மதுரகாளிக்கு எப்போதுமே சைவப் படையல்தான்.</p>
<p class="content"><img align="right" width="300" height="206" alt="" src="http://cdnw.vikatan.com/sakthi/2014/03/zmqmfj/images/p90e.jpg">ஆண்டுதோறும் சித்திரை மாத அமாவாசையன்று மதுரகாளிக்கு பூச்சொரிதல் விழாவும் பின்னர் அம்மனுக்குக் காப்புக் கட்டித் திருவிழாவும் நடக்கிறது. 8-ம் நாள் திருவிழாவான செவ்வாய் அன்று மாலையில், சுத்துப்பட்டு சனங்களெல்லாம் மலையடிவாரம் பெரியசாமி கோயிலில் கூடுகின்றனர். அன்று இரவு சிறப்பு பூஜையும், மறுநாள் அதிகாலையில் கடாவெட்டு பூஜையும் நடக் கிறது. புதன்கிழமை அன்று மதுரகாளி வாசலில் பொங்கல் வைத்து நேர்த்திக்கடன் செலுத்துகின்றனர். வியாழக் கிழமையன்று செல்லி அம்மன், பெரியசாமி, மதுரகாளி உள்ளிட்ட தெய்வங்களின் தேர்பவனி நடக்கிறது.</p>
<p class="content">வெள்ளிக்கிழமை ஊருக்குள் உள்ள சத்திரத்து மண்டபத்தில் இந்த தெய்வங்கள் ஊஞ்சலில் அமர்ந்து பக்தர்களுக்குக் காட்சி தருகின்றனர். சனிக்கிழமை மஞ்சள் நீராட்டுடன் அந்த வருடத்து திருவிழா நிறைவடைகிறது.</p>
<p class="content">அனைத்துக் குறைகளையும் போக்குபவள் மதுரகாளி என்றாலும், மந்திரம் கற்ற அசுரனை அழித்த அவதாரிணி என்பதால் பேய், பிசாசு, பில்லி சூனியத்தால் பாதிக்கப்பட்டவர்கள் இங்கு வந்து இவளை தரிசித்தால், அத்தனை யும் அகன்று விடுகின்றன.</p>
<p class="content">மதுரகாளி அம்மனை குல தெய்வமாகக் கொண்டவர்களை இந்தத் தீயசக்திகள் அண்டவே அண்டாது என்பது தனிச் சிறப்பு!</p>
<p style="text-align: right"><span style="color: #ff0000"><strong>படங்கள்: எஸ். கிருஷ்ணமூர்த்தி</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">‘பரிசாகக் கிடைத்த தங்க லிங்கம்!’</div>
<div class="subtitle1">சங்கீத சங்கீர்த்தனம்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>இஷ்ட தெய்வம்: </strong></span></p>
<p class="content">''கச்சேரிக்குப் போற இடங்கள்ல, 'நீங்க பாடுறதுல எந்த ராகம் பிடிச்சிருக்கு’னு சிலர் கேட்பாங்க. குறிப்பிட்ட ஒரே ஒரு ராகம் மட்டும்தான்னு இதுக்கு எப்படி பதில் சொல்ல முடியும்? எல்லா ராகங்களும் சிறப்பானவைதான்! அதே மாதிரி இஷ்ட தெய்வம்னு, ஒரே ஒரு  தெய்வத்தை மட்டும் எப்படிச் சொல்றது? எல்லா தெய்வங்களுமே என் இஷ்ட தெய்வங்கள்தான்!''</p>
<p class="content"><span style="color: #ff0000"><strong>குலதெய்வம்: </strong></span></p>
<p class="content">''கரூர் பக்கத்தில உள்ள தான்தோன்றிமலை ஸ்ரீசீனிவாச பெருமாள். அவர் திருப்பதி வேங்கடாசலபதிக்கே அண்ணா. எங்க வீட்டுல நடக்கிற சுப நிகழ்ச்சிகளுக்கு குலதெய்வத்தையும் வணங்கிட்டு வருவது வழக்கம்.''</p>
<p class="content"><span style="color: #ff0000"><strong>தினமும் கடைப்பிடிக்கும் நல்ல பழக்கம்: </strong></span></p>
<p class="content">''தியானம்! மனதை ஒருநிலைப்படுத்தி தியானம் பண்றது, ஆரம்பத்துல கொஞ்சம் சிரமம்தான். கண்களை மூடி அமைதியா உட்கார்ந்தாலே, 'காத்தால பத்து மணிக்கு அங்கே அப்பாயின்ட்மெண்ட்... சாயங்காலம் இங்கே கச்சேரி’னு சிந்தனைகள் ஓடும். அப்பல்லாம் சாய்ராமை நினைத்துக் கொள்வேன். இப்ப நான் சிரத்தையாக தியானம் பண்ண முடியறதுக்குக் காரணமே சாய்ராம்தான்!''</p>
<p class="content"><span style="color: #ff0000"><strong><img align="left" width="300" height="425" alt="" src="http://cdnw.vikatan.com/sakthi/2014/03/zmqmfj/images/p74b.jpg">தம்பதியாக முதலில் சென்ற கோயில்: </strong></span></p>
<p class="content">''திருப்பதி.''</p>
<p class="content"><span style="color: #ff0000"><strong>விரும்பி வாங்கிய விக்கிரகங்கள்: </strong></span></p>
<p class="content">''ஒன்றா... இரண்டா? சின்ன வயசிலேருந்தே விநாயகர் விக்கிரகங்களை சேகரிக்க ஆரம்பிச்சேன். அதனால இப்போ எங்க வீட்டுல சுமார் ஐந்நூறு பிள்ளையார் இருக்கார். இது அவரோட வீடுங்கற உரிமையில எப்ப வேணாலும் அவர் இங்கே வருவார். வீட்டின் எல்லா இடங்களிலும் அவர் அருள்பாலிப்பது என் பாக்கியம். எல்லா விநாயகரையும் பிடிக்கும். குறிப்பா சொன்னா, கையில் வீணையுடன் விஷ்ணு வடிவமாக விளங்கும் கணபதி, ஊஞ்சல் பிள்ளையார் விநாயகர்களைப் பிடிக்கும்!''</p>
<p class="content"><span style="color: #ff0000"><strong>வீட்டில் தினமும் பூஜை செய்யும் முறை: </strong></span></p>
<p class="content">''சுவாமிக்குத் தினமும் பூ வச்சு, நைவேத்தியம் செய்து, தூபம் காட்டி அஷ்டோத்திரங்கள் சொல்லுவேன். பத்து நிமிட நேரம் பூஜை செய்தாலும் மனதை ஒருமுகப்படுத்திச் செய்தாலே பலன் அதிகம்னு சொல்லுவாங்க. சங்கீத உபாசனை பண்றது சிறப்புனு சொல்வாங்க. அதனால், இதர நேரங்களிலும் ஸ்லோகங்களை சங்கீதமாகவே பாடிட்டிருப்பேன். 'பாக்கியலட்சுமியே பாரம்மா... குறையொன்றுமில்லை...’ என எல்லாப் பாடல்களையும் பூஜையின்போது பாடுவேன்.''</p>
<p class="content"><span style="color: #ff0000"><strong>பரிசாகக் கிடைத்த விக்கிரகம்: </strong></span></p>
<p class="content">''ஒரு முறை சத்குரு ஜக்கி வாசுதேவின்  தியானலிங்கம் கோயில் பிராகாரத்தில மனமுருகி ரெண்டு பாடல்கள்  பாடினேன். அப்ப ஜக்கி வாசுதேவ், எனக்குப் பிரசாதமாக விபூதி இட்ட சின்ன அழகான, தங்க லிங்கம் ஒன்றை தந்தார். அதைப் பொக்கிஷமாக வைத்து வணங்குறேன்.''</p>
<p class="content"><span style="color: #ff0000"><strong><span style="color: #ff0000"><strong><span style="color: #ff0000"><strong><span style="color: #ff0000"><strong><img align="right" width="250" height="197" alt="" src="http://cdnw.vikatan.com/sakthi/2014/03/zmqmfj/images/p74a.jpg"></strong></span></strong></span></strong></span>சென்னையில் அடிக்கடி செல்லும் கோயில்: </strong></span></p>
<p class="content">''ஆழ்வார்ப்பேட்டை ஆஞ்சநேயர் கோயில், மயிலாப்பூர் கச்சேரி ரோட்டில் உள்ள செங்கழுநீர் பிள்ளையார் கோயில். முந்நூறு வருஷத்துக்கு முன்னால திருவாரூர் அருகிலுள்ள செங்கழுநீர் ஓடையிலிருந்து கிடைக்கப் பெற்றவராம் இந்தப் பிள்ளையார். தேர்வுகளைச் சிறப்பாக எழுதவேண்டும் என்று வேண்டிக்கொள்ளும் மாணவர்களுக்கு இவரது பரிபூரண அருள் கிடைப்பதால், அங்கே நிறைய குழந்தைகள் வழிபடுவது வழக்கம்.''</p>
<p class="content"><span style="color: #ff0000"><strong>மனதில் அடிக்கடி உச்சரிக்கும் மந்திரம்: </strong></span></p>
<p class="content">''சாய்ராம்.''</p>
<p class="content"><span style="color: #ff0000"><strong>வெளிநாட்டில் பிடித்த கோயில்:</strong></span></p>
<p class="content">''ஹவாய் தீவில் அழகான சிவாலயம் ஒன்றைப் பார்த்து, பிரமித்தேன். பல ஏக்கர் பரப்பளவில் அமைந்திருக்கிறது அந்தக் கோயில். அங்கே மரங்களும், பூக்களும், பழங்களுமாகப் பார்க்க ரம்மியமாக இருந்தது. இறைவனை தியானிக்க நான் கண்ணை மூடியதுமே மனதுக்குள் அத்தனை சந்தோஷம் பரவியது. நல்ல வைப்ரேஷன் உள்ள கோயில் அது.''</p>
<p class="content"><span style="color: #ff0000"><strong>செல்ல விரும்பும் புண்ணியத் தலம்: </strong></span></p>
<p class="content">''மானசரோவர்! அங்கே போகணும்னா 14 நாட்கள் தேவைப்படும்னாங்க. எப்போ அதிர்ஷ்டம் வருமோ தெரியல...''</p>
<p style="text-align: center"><img align="middle" width="560" height="386" alt="" src="http://cdnw.vikatan.com/sakthi/2014/03/zmqmfj/images/p74.jpg"></p>
<p class="content"><span style="color: #ff0000"><strong>கூடவே எடுத்துச் செல்லும் தெய்வம்: </strong></span></p>
<p class="content">''ஆஞ்சநேயர். பெரும்பாலும் நான் பயணத்துலேயே இருக்கிறதால, அவரை கூடவே எடுத்துட்டு போறேன்.''</p>
<p class="content"><span style="color: #ff0000"><strong>தமிழகத்தில் பிடித்த கோயில்: </strong></span></p>
<p class="content">''கூத்தனூர் சரஸ்வதி கோயில். கலை வாணி என் இஷ்ட தெய்வங்களுள் ஒருவர். கச்சேரிகளின்போது நிறைய கலைவாணி விக்கிரகங்கள் பரிசாகக் கிடைத்திருக்கிறது.''</p>
<p class="content"><span style="color: #ff0000"><strong>கடைப்பிடிக்கும் விரதம்: </strong></span></p>
<p class="content">'கிருஷ்ண ஜயந்தி, புரட்டாசி சனிக்கிழமை மற்றும் எல்லா விசேஷ நாட்களிலும் விரதம் இருப்பேன்.''</p>
<p class="content"><span style="color: #ff0000"><strong>வீட்டை விட்டு வெளியே கிளம்பும்போது மனதில் நினைக்கும் தெய்வம்: </strong></span></p>
<p class="content">'ஒரு கச்சேரியில் எனக்கு ஸ்ரீபஞ்சமுக ஆஞ்சநேயர் படம் ஒன்றை வழங்கினார்கள். அதை வீட்டு வரவேற்பறையில் வைத்துள்ளேன். நான் வீட்டை விட்டு வெளியே கிளம்பும்போதும், வீட்டுக்குத் திரும்பி வரும்போதும் அவரை வணங்குவேன்.''</p>
<p class="content"><span style="color: #ff0000"><strong>பிடித்த மஹான்கள்: </strong></span></p>
<p class="content">''பாண்டிச்சேரி அன்னை, ஸ்ரீரமணர், புட்டபர்த்தி ஸ்ரீசாய்பாபா. எனக்குப் பெயர் வைத்தது, முதன்முதலில் படிப்பு சொல்லிக் கொடுத்தது எல்லாமே சாய்பாபாதான். இன்னிக்கு நான் உன்னதமான- சந்தோஷமான ஒரு வாழ்க்கை வாழ்கிறேன் என்றால், அது நிச்சயம் பாபாவின் அருளால்தான். அதையெல்லாம் என் பெற்றோர் புகைப்படங் களாக எடுத்து வைத்துள்ளதை, எனது வாழ்க்கையில் கிடைத்த உயர்ந்த பரிசாக எண்ணுகிறேன்!''</p>
<p style="text-align: right"><span style="color: #0000ff"><strong>- மை.பாரதிராஜா </strong></span></p>
<p style="text-align: right"><span style="color: #000000"><strong>படங்கள்:</strong></span><span style="color: #0000ff"><strong> சு. குமரேசன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தொலைந்துபோன தங்க உத்தரணி!</div>
<div class="subtitle1">அடியேன் கண்ட அற்புதங்கள்</div>
<div class="subtitle2">ரமணி அண்ணா</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>பல</strong></span> வருஷங்களுக்கு முன், காஞ்சி மகா ஸ்வாமிகள் தன் பரிவாரங்களுடன் திருவிடைமருதூர் மகாதான தெருவிலுள்ள 'ஆர்.எம்.எம். சத்திரம்’ என்கிற பழைய சத்திரத்தில் முகாமிட்டிருந்தார். சுற்றுவட்டார கிராமங்களைச் சேர்ந்த பக்தர்கள் ஸ்வாமிகளைத் தரிசிக்க தினமும் வந்து சென்றனர்.</p>
<p class="content">அடியேன் அப்போது பள்ளியில் படித்துக்கொண்டிருந்தேன். என் தகப்பனார் உள்ளூர் காஞ்சி மடத்தின் பொறுப்பில் இருந்ததால், அடிக்கடி திருவிடைமருதூர் சென்று ஆச்சார்யாளை தரிசித்து வருவார். பள்ளி விடுமுறை நாட்களில், என்னையும் அழைத்துச் செல்வார். அப்போதெல்லாம் ஸ்வாமிகளை பயபக்தியோடு தரிசித்துப் பிரசாதம் பெறுவது ஒரு சுகானுபவம்!</p>
<p class="content">ஒரு ஞாயிற்றுக்கிழமை, காலை 8 மணி இருக்கும். தகப்பனாரோடு ஆச்சார்யாளை நமஸ்கரித்து எழுந்தேன். அவ்வளவாகக் கூட்டமில்லை. தகப்பனாரை அருகில் அழைத்த ஸ்வாமிகள், ''சந்தானம், ஒங்க கிராமத்தச் சேர்ந்தவாள்ளாம் இங்க வந்துண்டிருக்காளோன்னோ? எல்லாரையும் வரச் சொல்லு! ஒத்தரும் வெறுமனே திரும்பிப் போகப்படாது. இங்கேயே சந்திர மௌலீஸ்வர பிரசாதமா 'வைஸ்வதேவம்’ (போஜனம்) பண்ணிட்டுப் போகணும். என்ன புரிஞ்சுதா?'' எனச் சிரித்துக்கொண்டே, தாயின் கருணையோடு உத்தரவிட்டார்.</p>
<p class="content"><img align="left" width="120" height="140" alt="" src="http://cdnw.vikatan.com/sakthi/2014/03/zmqmfj/images/p66a.jpg">என் தகப்பனார் மிகவும் பவ்யமாக, ''பெரியவா உத்தரவு!'' என்று சொல்லிவிட்டு நமஸ்கரித்தார். அடியேனும் நமஸ்கரித்தேன். பெரியவா விடவில்லை. என் தகப்பனாரைப் பார்த்து, ''இன்னிக்கு நீ சந்திரமௌலீஸ்வர பூஜையை தரிசனம் செஞ்சுட்டு இங்கயே 'வைஸ்வதேவம்’ பண்ணிட்டுப் போ!'' என்று பணித்தார்.</p>
<p class="content">நானும் தகப்பனாரும் மதிய போஜனத்தை முடித்துக்கொண்டு சத்திரத் திண்ணையில் சற்றுச் சிரம பரிகாரம் பண்ணினோம். மதியம் 3 மணி இருக்கும். திடீரென்று சத்திரத்தினுள் ஒரே ஆரவாரம். மடத்தைச் சேர்ந்தவர்கள் அங்குமிங்குமாக ஓடி, எதையோ பரபரப்பாகத் தேடினர். எங்களுக்கு ஒன்றும் புரியவில்லை. விசாரித்தோம்.</p>
<p class="content">மடத்தைச் சேர்ந்த ஒருவர், ''வேற ஒண்ணுமில்லே... பெரியவா சந்திரமௌலீஸ்வர பூஜை பண்றச்சே அர்க்ய பாத்யம் விடறத்துக்காக கும்மோணத்தைச் சேர்ந்த பெரிய மனுஷர் ஒருத்தர் தங்கத்துல உத்தரணி ஒண்ணு பண்ணிக் குடுத்துருந்தார். சுமார் மூணு பவுன் இருக்கும்! நேத்தி வரைக்கும் பெரியவா பூஜைல அது இருந்துது. இன்னிக்கு அதக் காணலே. இண்டு இடுக்கெல்லாம் தேடிண்டிருக்கோம். இன்னும் பெரியவாகிட்ட சொல்லலே. அவாளுக்குத் தெரியாது!'' என்று கூறிவிட்டுத் தேடுவதில் முனைந்தார்.</p>
<p class="content">ஸ்ரீமடத்து காரியஸ்தர், 'இது பெரியவா காதை எட்றதுக்குள்ள எப்டியும் கண்டுபிடிச்சு வெச்சாகணும்!’ என்று கவலையோடு சொன்னார். சிப்பந்திகளை ஒவ்வொருவராக அழைத்து விசாரணை பண்ணினார். அனைவருமே தங்களுக்குத் தெரியாது என்று கூறிவிட்டனர்.</p>
<p class="content">''எல்லாரையும் விசாரணை பண்ணியாச்சு. ஒருத்தன்தான் பாக்கி!'' என்று சொன்ன காரியஸ்தர், ''உக்கிராண கைங்கர்யம் பண்ற ராமநாதனைக் கூப்பிடு!'' என்றார்.</p>
<p class="content"><img align="right" width="300" height="484" alt="" src="http://cdnw.vikatan.com/sakthi/2014/03/zmqmfj/images/p66.jpg">சமையல்கட்டுக்குப் போய்ப் பார்த்துவிட்டு வந்த ஒருவர், ''சமையல்கார ராமநாதன் அங்கே இல்லே. அவன் அம்மாவுக்கு ஒடம்பு சரியில்லேனு பாத்துட்டு வரதுக்காக தேப்பெருமாநல்லூர் வரைக்கும் போயிருக்கானாம். சாயங்காலம்தான் அவனை எதிர்பார்க்கலாம்!'' என்று கூறிவிட்டு நகர்ந்தார்.</p>
<p class="content">மாலை மணி 5. மகா ஸ்வாமிகள் தமது ஏகாந்த அறையை விட்டு வெளியே வந்தார். தம் பார்வையை நாலாபுறமும் சுழலவிட்டுச் சற்று நின்றார். பிறகு, தமது அறை வாயிலில் சுவரோரம் போடப்பட்டிருந்த ஆசனத்தில் அமர்ந்தார். சற்று நேரத்தில், கூடத்துப் பக்கம் பூஜா கைங்கர்யம் பண்ணும் இளைஞன் ஒருவன் வந்தான். அவனை அருகில் அழைத்த ஆச்சார்யாள், ''ஏண்டாப்பா... நானும் மத்யானத்லேர்ந்து பாக்கறேன்... சத்ரம் அல்லோலகல்லோலப் பட்டுண்டிருக்கே, என்ன சமாசாரம்?  ரொம்பப் பெரிய மனுஷா யாராவது இன்னிக்கு வரப்போறாளோ?'' என்று ஒன்றும் தெரியாதது மாதிரி, சிரித்தபடி கேட்டார்.</p>
<p class="content">அந்த இளைஞன் சாஷ்டாங்கமாக நமஸ்காரம் பண்ணிவிட்டு, ''அப்படியெல்லாம் ஒண்ணுமில்லே, பெரியவா!'' என மென்று விழுங்கினான்.</p>
<p class="content">ஸ்வாமிகள் விடவில்லை. ''ஒண்ணுமில்லேனு சொல்லிப்டா எப்டிடாப்பா! சத்ரமே அமக்களப்பட்டுண்டிருக்கே! வேறென்னதான் விஷயம்?'' என்று சிரித்தபடி வினவினார் ஆச்சார்யாள்.</p>
<p class="content">அந்த இளைஞன் மிகவும் தயங்கியபடி, ''நீங்க சந்த்ரமௌலீஸ்வர பூஜை பண்றச்சே அர்க்ய பாத்யம் விடறத்துக்காக வெச்சுண்டிருப் பேளோன்னோ... பவுன் உத்தரணி, அதக் காணலே பெரியவா! அதத்தான் சத்ரம் முழுக்க இண்டு இடுக்கெல்லாம் தேடிண்டிருக்கா'' என்றான் வருத்தத்துடன்.</p>
<p class="content">அடுத்து பெரியவா ஒரு கொக்கி போட்டார்...</p>
<p class="content">''ஏண்டாப்பா! நம்ம மனுஷ்யா யார் பேர்லயா வது சந்தேகம் இருக்கோ... அப்டி ஏதாவது பேசிக்கறாளோ?''</p>
<p class="content">அந்த இளைஞன், ''தெரியலியே பெரியவா! காரியஸ்தர் மாமாதான் என்னென்னமோ சொல்லிண்டிருக்கார். அவரைக் கேட்டா தெரியும்!'' என்று சொன்னான்.</p>
<p class="content">''சரி... நீ போய் கார்யஸ்த மாமாவை இங்க வரச் சொல்!'' என்று அவனுக்கு உத்தரவிட்டார் பெரியவா.</p>
<p class="content">அங்கே ஒரு மூலையில் கை கட்டியபடி நின்று, தகப்பனாரும் நானும் நடப்பதைக் கவனித்துக்கொண்டு இருந்தோம்.</p>
<p class="content">கூடத்துக்கு வந்த காரியஸ்தர், பெரியவாளை சாஷ்டாங்கமாக நமஸ்கரித்து எழுந்தார். பெரியவா சிரித்துக் கொண்டே, ''ஏண்டாப்பா! பூஜைலேர்ந்த பவுன் உத்தரணி காணலியாமே?'' என்று கேட்டார்.</p>
<p class="content">''ஆமாம், பெரியவா!''</p>
<p class="content">''என்னிலேர்ந்து காணம்னு ஏதாவது தெரியுமோ?''</p>
<p class="content">காரியஸ்தர் தயங்கியபடியே, ''ரண்டு நாளா சந்திரமௌலீஸ்வர பூஜையின் உபயோகத்துக்கு உத்தரணியை எடுக்கலே, பெரியவா! இன்னிக்கு பாக்கறச்சே அதக் காணம்!'' என்று மென்று விழுங்கினார்.</p>
<p class="content">''சரி... நீ என்ன நெனைக்கறே?''</p>
<p class="content">''எனக்கு என்ன படறதுன்னா, யாரோ அத எடுத்திருக்கணும்!''</p>
<p class="content">''சரி, யார்னு ஒன்னால அனுமானிக்க முடியறதா?''</p>
<p class="content">''அப்படி தீர்க்கமா சொல்ல முடியலே, பெரியவா. இருந்தாலும், ஒரு பேர்வழி மேல சந்தேகம் இருக்கு!''</p>
<p class="content"><img align="left" width="250" height="195" alt="" src="http://cdnw.vikatan.com/sakthi/2014/03/zmqmfj/images/p66b.jpg">''யார் அந்தப் பேர்வழி?''</p>
<p class="content">காரியஸ்தர் தயங்கித் தயங்கி, ''பெரியவாளுக்குத் தெரியாம ஒண்ணுமே இருக்க முடியாது. இருந்தாலும், என் மனசுல பட்டதைச் சொல்லிடறேன்!'' என்று இழுத்தார்.</p>
<p class="content">''சொல்லு... நானும் தெரிஞ்சுக்கறேன்.''</p>
<p class="content">''நம்ம சமையல் வேலை ராமநாதன்தான்கறது என் தீர்மானம்!'' என்று காரியஸ்தர் பூர்த்தி செய்வதற்குள்... ''அதெப்படி சொல்றே நீ?'' என்று மடக்கினார் ஸ்வாமிகள்.</p>
<p class="content">அதற்கு காரியஸ்தர், ''கடந்த பத்துநாளா அந்த ராமநாதன், 'எங்கம்மாவுக்கு ஒடம்பு சரியில்லே. கும்மோணம் முனிசிபல் ஆஸ்பத்ரில சேத்து வைத்தியம் பாக்கணும். முந்நூறு ரூவா அட்வான்ஸ் வேணும்’னு நச்சரிச்சுண்டே இருந்தான். அது மட்டுமில்லே பெரியவா, சம்பளத்துல 'இன்க்ரிமென்ட்’ வேற போட்டுக் கொடுங்கோனு நித்தம் தொளச்சுண்டிருந்தான். அதனால...''</p>
<p class="content">இடைமறித்த ஆச்சார்யாள், ''அவனுக்குப் பணமுடை இருக்கற காரணத்தால, அவன்தான் இந்த கார்யத்தப் பண்ணி இருக்கணும்னு முடிவு கட்டிட்டியாக்கும்!'' என்று சொல்லிச் சிரித்தார்.</p>
<p class="content">தொடர்ந்து ஸ்வாமிகள், ''சரி சரி... இப்போ அந்த ராமநாதன் எங்கே இருக்கான்? நான் கூப்டேன்னு அவன இங்க அழச்சுண்டு வா!'' என்றார்.</p>
<p class="content">உடனே காரியஸ்தர், ''அம்மாவுக்கு ரொம்ப ஒடம்பு சரியில்லேனு பாத்துட்டு வரதுக்காக தேப்பெருமாநல்லூர் வரைக்கும் போயிருக்கான் பெரியவா!'' என்று பணிவுடன் சொன்னார்.</p>
<p class="content">''போகட்டும்... அட்வான்ஸும், இன்க்ரிமென்ட்டும் கேட்டான்னியே, அதைப் போட்டுக் குடுத்துட்டியோ?''</p>
<p class="content">''இல்லே பெரியவா...''</p>
<p class="content">''பின்ன என்ன பண்ணினே?''</p>
<p class="content">''அவன் கேட்ட அந்த ரெண்டு விஷயத்துக்குமே மடத்துல இப்போ சௌகர்யப்படாதுனு சொல்லிப்டேன், பெரியவா!''</p>
<p class="content">இதைக் கேட்டு ஸ்வாமிகள் சிறிது நேரம் கண்களை மூடி யோசனையில் ஆழ்ந்துவிட்டார்.</p>
<p class="content">சற்றுப் பொறுத்து காரியஸ்தரைப் பார்த்து, ''சரி, நீ ஒரு கார்யம் பண்ணு! அந்த ராமநாதன் தேப்பெருமா நல்லூர்லேர்ந்து வந்த ஒடனே, அவனையும் அழச்சிண்டு எங்கிட்ட வா! புரியறதா?'' என்று உத்தரவளித்துவிட்டு, தனது ஏகாந்த அறைக்குப் போனார். நாங்கள் அனைவரும் மெய்ம்மறந்து அப்படியே கை கட்டி நின்றிருந்தோம். நேரம் ஓடிக்கொண்டிருந்தது.</p>
<p style="text-align: center"><img align="middle" width="600" height="197" alt="" src="http://cdnw.vikatan.com/sakthi/2014/03/zmqmfj/images/p66c.jpg"></p>
<p class="content">இரவு மணி 8. தேப்பெருமாநல்லூரிலிருந்து ராமநாதன் வந்து சேர்ந்தார். அவரை அழைத்துக்கொண்டு கூடத்துக்கு வந்தார் காரியஸ்தர். சொல்லி வைத்தாற்போல் பெரியவாளும் கதவைத் திறந்துகொண்டு வந்து அமர்ந்தார். ஸ்வாமிகளை சாஷ்டாங்கமாக விழுந்து நமஸ்கரித்தார் ராமநாதன்.</p>
<p class="content">உடனே பெரியவா வாத்சல்யத்துடன், ''ராமநாதா! உன் தாயாருக்கு ஒடம்பு சரியில்லேனு கேள்விப்பட்டேனே, இப்போ எப்டி இருக்கா?'' என்று விசாரித்தார்.</p>
<p class="content">ராமநாதன் கண்கலங்கியபடி, ''வயத்துல ஏதோ கட்டி வந்திருக்காம், பெரியவா! கும்மோணம் பெரியாஸ்பத்ரில சேத்துதான் ஆபரேஷன் பண்ணணுமாம்...'' என்று முடிப்பதற்குள் ஸ்வாமிகள், ''அதுக்குத்தான் காரியஸ்தர்ட்ட அட்வான்ஸ் கேட்டயா?'' என்று வினவினார்.</p>
<p class="content">''ஆமாம், பெரியவா!''</p>
<p class="content">''இன்க்ரிமென்ட்டும் வேணும்னியாமே..?''</p>
<p class="content">இதற்கு ராமநாதன் பதில் பேசவில்லை.</p>
<p class="content">''ஏன் பதில் சொல்லமாட்டேங்கறே? இப்ப மாசம் என்ன சம்பளம் வாங்கறே?''</p>
<p class="content">''அறுபது ரூவா, பெரியவா...''</p>
<p class="content">''என்ன இன்க்ரிமென்ட் எதிர்பார்க்கறே?''</p>
<p class="content"><img align="right" width="150" height="393" alt="" src="http://cdnw.vikatan.com/sakthi/2014/03/zmqmfj/images/p66d.jpg">பதிலில்லை. பெரியவாளும் விடவில்லை.</p>
<p class="content">ராமநாதன் தயங்கியபடியே சன்னமான குரலில், ''மாசம் ஒரு பத்து ரூவா பெரியவா...'' என்று குழைந்தார்.</p>
<p class="content">''மாசா மாசம் எழுபது ரூவா சம்பளம் வேணுங்கறே நீ. அப்டித்தானே?'' - இது ஸ்வாமிகள்.</p>
<p class="content">இதற்கும் பதிலில்லை. உடனே காரியஸ்த ரைப் பார்த்த ஸ்வாமிகள், ''இவன் 10 ரூவா இன்க்ரிமென்ட் கேக்கறான். நீ என்ன பண்றே, இந்த மாசத்துலேர்ந்து இவனுக்கு 15 ரூவா இன்க்ரிமென்ட் போட்டு, எழுவத்தஞ்சு ரூவாயா சம்பளத்தக் குடு. அதுக்கு முன்னே, இப்பவே இவன் கேட்ட அட்வான்ஸ் ரூவாயக் குடுத்துடு. என்ன, புரியறதா?'' என்று உத்தரவு போட்டார்.</p>
<p class="content">''அப்டியே பண்றேன் பெரியவா!'' என்றார் காரியஸ்தர்.</p>
<p class="content">''என்ன ராமநாதா, இப்ப ஒனக்கு சந்தோஷம் தானே?'' என்று கேட்டார் ஸ்வாமிகள்.</p>
<p class="content">வாய் பொத்தி, தலையாட்டினார் அவர்.</p>
<p class="content">திடீரென்று பெரியவா, கூடத்திலிருந்த அனைவரையும் பார்த்து, ''ஏண்டாப்பா... தொலஞ்சு போன பவுன் உத்தரணியை இண்டு இடுக்கெலெல்லாம் தேடிப்டதா சொன்னேளே... இப்போ நா சொல்லப்போற எடத்ல தேடிப் பாத்தேளானு சொல்லுங்கோ, பார்ப்போம்...'' என்று சஸ்பென்ஸோடு நிறுத்தினார்.</p>
<p class="content">அனைவரும் ஒருவரை ஒருவர் பார்த்துக் கொண்டனர். 'புரியலியே, பெரியவா?’ என்பதுபோல் ஆவலுடன் ஸ்வாமிகளையே பார்த்தனர்.</p>
<p class="content">ஸ்வாமிகள் சிரித்தபடி தொடர்ந்தார்... ''ஒரு முக்கியமான எடத்ல நீங்க தேடாம விட்டுட்டேள். இப்ப சொல்றேன், கேளுங்கோ... நித்யம் சந்திரமௌலீஸ்வர பூஜைல உபயோகப்படுத்தற நிர்மால்ய புஷ்பங்களைக் கொல்லைல கால் படாத எடத்ல கொண்டு போய் கொட்றேளோன்னோ... அதுல போய்த் தேட வேண்டாமோ பவுன் உத்தரணியை! அதுக்காக இப்பவே ராத்ரில தேடப்போயிடாதீங்கோ... பூச்சி பொட்டு இருக்கும். கார்த்தால போய்ப் பாருங்கோ. சந்திரமௌலீஸ்வரர் கிருபையால அது அங்க கெடச்சுடும்.''</p>
<p class="content">யாருக்காகவோ இதைச் சூசகமாகச் சொல்வதுபோல் சொல்லிவிட்டு, விருட் டென்று எழுந்தார் ஸ்வாமிகள். அனைவரும் விழுந்து நமஸ்கரித்து விடைபெற்றோம்.</p>
<p class="content">அடுத்த நாள் காலை. ஆவலுடன் மகாதானத் தெரு சத்திரத்துள் தகப்பனாருடன் நுழைந்தேன். தங்க உத்தரணி குறித்து மடத்து காரியஸ்தரிடம் என் தகப்பனார் விசாரித்தார்.</p>
<p class="content">அவர் சிரித்தபடியே சொன்னார்... ''பெரியவா சொன்னபடியே கார்த்தால கொல்லைல போய் நிர்மால்ய புஷ்பங்களைக் கிளறிப் பார்த்தோம். பளபளனு அதுல கிடந்தது தங்க உத்தரணி. ஆனா, அது எப்டி அங்க வந்ததுங்கறது, சந்திரமௌலீஸ்வரருக்கும் பெரியவாளுக்கும் மட்டுமே தெரிஞ்ச ரகசியம்...''</p>
<p class="content">அதைக் கேட்டு, இந்த அடியவன் வியந்து நின்றேன்!</p>
<p style="text-align: right"><span style="color: #000000"><strong>படங்கள்: </strong></span><span style="color: #ff0000"><strong>'ப்ரீத்தி’ கார்த்திக்,</strong></span> <span style="color: #ff0000"><strong>எ.பிரேம்குமார்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஒரு காது சரி; ரெண்டு காதுமா? </div>
<div class="subtitle1">தென்கச்சி சுவாமிநாதன் </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ஆ</strong></span>லய வாசல் திறந்திருந்தது. அங்கே இருந்து ஒருவர் வந்து கொண்டு இருந்தார். அவர் முகம் வாடி இருந்தது.</p>
<p class="content">''என்ன காரணம்?'' என்று விசாரித்தார் எதிரே வந்த நண்பர்.</p>
<p class="content">''ஒரு தப்பு பண்ணிட்டேன்... அதான் ஆண்டவன் கிட்டே மன்னிப்பு கேட்டுட்டு வர்றேன்.''</p>
<p class="content">''என்கூட வா... உனக்கு ஒரு கதை சொல்றேன்!'' என்று இவர் அவரை அழைத்துக்கொண்டு போனார். இருவரும் அந்த ஆலயத்தின் எதிரே இருந்த ஒரு மரத்தின் அடியில் உட்கார்ந்தார்கள்.</p>
<p class="content">நண்பர் கதை சொல்ல ஆரம்பித்தார்.</p>
<p class="content">''ஒரு ஊர்லே ஒருத்தன் இருந்தான். ஒரு முறை அவன் தன் இரண்டு காதுலேயும் பெரிசா கட்டு போட்டுக்கிட்டு வந்தான்.</p>
<p class="content">'என்னப்பா சந்திர மண்டலம் புறப்பட்டுட்டியா?’னு கிண்டல் செய்தான் அவன் நண்பன்.</p>
<p class="content"><img align="left" width="200" height="213" alt="" src="http://cdnw.vikatan.com/sakthi/2014/03/zmqmfj/images/p71a.jpg">'அதெல்லாம் ஒண்ணுமில்லேப்பா... வீட்டுலே ஒரு சின்ன விபத்து நடந்துடுச்சு... அதுதான் இப்படி!’</p>
<p class="content">'என்ன... மனைவிகூட சண்டை போட்டியா?’</p>
<p class="content">'அந்தப் பழக்கம்லாம் என்கிட்டே கிடையாது!’</p>
<p class="content">'வேற என்ன நடந்தது? கொஞ்சம் விவரமாத்தான் சொல்லேன்.’</p>
<p class="content">அவன் சொல்ல ஆரம்பித்தான்...</p>
<p class="content">'அது... வந்து... வேறே ஒண்ணுமில்லே. டி.வி-யிலே கிரிக்கெட் மேட்ச் நடந்துது. அதை நான் ரொம்ப ஆர்வமா பார்த்துக் கிட்டிருந்தேன். அப்போ என் மனைவி துணிக்கு அயர்ன் பண்ணிக்கிட்டிருந்தா. அயர்ன் பாக்ஸை அப்படியே வெச்சுட்டு அடுப்பங்கரை பக்கம் போயிருக்கா. அந்த நேரம் பார்த்து டெலிபோன் மணி அடிச்சுது. அவசரமா நான் எழுந்திருச்சு ஓடிப் போய் அதை எடுத்துக் காதிலே வெச்சேன். அப்புறம்தான் தெரிஞ்சது, நான் காதுலே வெச்சது டெலிபோன் ரிசீவர் இல்லே... அயர்ன் பாக்ஸ்! சூடா இருந்துதா... சுட்டுப்புட்டுது!’</p>
<p class="content"><img align="right" width="200" height="304" alt="" src="http://cdnw.vikatan.com/sakthi/2014/03/zmqmfj/images/p71.jpg">'நீ சொல்றபடி பார்த்தா ஒரு காது இப்படி ஆனது சரி. ரெண்டு காதுலேயும் கட்டுப் போட்டிருக்கியே? அது எப்படி?’</p>
<p class="content">'அதே ஆளு மறுபடியும் போன் பண்ணுவான்னு நான் எதிர்பார்க்கலியே!’</p>
<p class="content">மரத்தடியில் அமர்ந்து இந்தக் கதையைக் கேட்டுக்கொண்டு இருந்த அன்பர் விழுந்து விழுந்து சிரித்தார்.</p>
<p class="content">''சிரிக்காதீர்கள்... சிந்தித்துப் பாருங்கள்!'' என்றார் நண்பர்.</p>
<p class="content">''என்ன சொல்கிறீர்கள்?''</p>
<p class="content">''இப்போ ஒரு தப்பு பண்ணிப்புட்டு ஆண்டவன்கிட்டே மன்னிப்பு கேட்டுக்கிட்டு வர்றதா சொன்னீங்க. இது முக்கியம் இல்லை. இதே தப்பை மறுபடியும் நீங்க செய்யாம இருக்கணும்... அதுதான் முக்கியம்!''</p>
<p class="content">அவர் சிந்திக்க ஆரம்பித்தார்.</p>
<p class="content">'பாவங்கள் மன்னிக்கப்படுவது ஏன்?’</p>
<p class="content">சற்று நேரத்தில் விடை அவருக்கு விளங்கியது.</p>
<p class="content">பாவங்களை மனிதன் மறுபடியும் செய்யாமல் இருப்பதற்காகவே அவன் மன்னிக்கப்படுகிறான்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஸ்ரீராகவேந்திரர்</div>
<div class="subtitle1">தெய்வம் மனுஷ்ய ரூபேண! </div>
<div class="subtitle2">ஓவியம்: பாரதிராஜா </div>
<div class="subtitle3"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong><img alt="" align="left" width="120" height="140" src="http://cdnw.vikatan.com/sakthi/2014/03/zmqmfj/images/p40a.jpg">ஸ்ரீ</strong></span>ராகவேந்திரரின் அருளால், ஆதோணியின் திவானாகப் பொறுப்பேற்கும் பேறு கிடைத்தது அடியவர் வெங்கண்ணாவுக்கு. ஒருமுறை, அவரது விருப்பப்படி சில நாட்கள் அரண்மனையில் தங்கியிருக்கச் சம்மதித்தார் ஸ்ரீராகவேந்திரர்.</p>
<p class="content">வெங்கண்ணா, தான் போற்றி வணங்கும் ஸ்ரீ ராகவேந்திர ஸ்வாமிகளை, நவாப் தரிசித்து ஆசி பெறவேண்டும் என்று விரும்பினார். ஆனால், நவாபுக்கோ மகானின் மகிமையில் நம்பிக்கை கிடையாது. எனவே அவரைச் சோதிக்க எண்ணி, ஒரு தட்டில் இறைச்சித் துண்டுகளை வைத்து பட்டுத் துணியால் மறைத்து எடுத்துக்கொண்டு ஸ்வாமிகளிடம் சென்றான். தட்டை அவர் முன் வைத்து, ஸ்ரீமூலராமருக்கு நைவேத்தியமாக ஏற்குமாறு கேட்டுக்கொண்டான். ஸ்வாமிகள் தமது கமண்டல நீரை தட்டின் மீது தெளித்து, துணியை விலக்கினார். தட்டில் மலர்களும் கனிகளும் காட்சி தந்தன!</p>
<p style="text-align: center"><img alt="" align="middle" width="600" height="357" src="http://cdnw.vikatan.com/sakthi/2014/03/zmqmfj/images/p40.jpg"></p>
<p class="content">மகானின் மகிமையை உணர்ந்த நவாப், தனது செயலுக்கு வருந்தி மன்னிப்புக் கேட்டதுடன், ஏராளமான நிலங்களைத் தானமாகவும் கொடுக்க விரும்பினான். ஸ்ரீராகவேந்திரர், துங்கபத்ரா நதிக்கரையில் உள்ள மாஞ்சாலா கிராமத்தைத் தானமாகப் பெற்றார். அந்தப் புண்ணிய பூமியே இன்றைக்கு நாம் தரிசிக்கும் மந்த்ராலயமாகப் பரிணமிக்கிறது!</p>
<p style="text-align: right"><span style="color: #ff0000">(ஸ்ரீராகவேந்திரர் நிகழ்த்திய அற்புதங்கள் என்ற நூலில் இருந்து...) </span></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நல்லன யாதெனில்... </div>
<div class="subtitle1">அறிந்துகொள்வோம்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><img align="left" width="50" height="108" alt="" src="http://cdnw.vikatan.com/sakthi/2014/03/zmqmfj/images/p160b.jpg">இ</strong></span>ன்றைய இயந்திர கதியில், நல்லது- கெட்டதை ஆராய்ந்து செயல்பட சில நேரங்களில் மனம் மறுக்கிறது. வேத நூலான சுக்ர ஸ்மிதியை ஒட்டி எழுதப்பட்ட பதினெண்கீழ்க்கணக்கு நூல்களில் ஒன்றான 'ஆசாரக் கோவை’ என்னும் நன்னெறி காட்டும் நூல், வாழ்வில் நாம் எப்படி இருக்கவேண்டும், இருக்கக்கூடாது என்பதைக் கூறுகிறது. அவற்றைப் படித்து, இயன்றவரை கடைப்பிடித்து வாழலாமே!</p>
<p class="content"><img align="left" style="width: 11px; height: 8px" alt="" src="http://cdnw.vikatan.com/sakthi/2014/03/zmqmfj/images/dot4.jpg">நன்றியுடன் நடந்துகொள். பொறாமைப் படாதே. ஒழுக்கம் இல்லாதவர்களுடன் உறவாடாதே. கால தாமதமின்றி குருவுக்கு தட்சிணை கொடுக்க வேண்டும். கல்வி மற்றும் யாகத்தைக் கருத்துடன் பயில வேண்டும். செய்ய இருக்கும் காரியத்தை, முந்தைய நாள் அதிகாலையிலேயே திட்டமிட வேண்டும்.<img align="right" width="200" height="289" alt="" src="http://cdnw.vikatan.com/sakthi/2014/03/zmqmfj/images/p160.jpg"></p>
<p class="content"><img align="left" style="width: 11px; height: 8px" alt="" src="http://cdnw.vikatan.com/sakthi/2014/03/zmqmfj/images/dot4.jpg">எச்சில் கையுடன் பசு, அந்தணன், நெருப்பு, தெய்வப்படங்கள், பெரியோர், குரு, வீட்டின் மூத்தவர்கள், சாது ஆகியோரைத் தொடக் கூடாது! எச்சில் கையோடு சூரியன், சந்திரன், நாய், நட்சத்திரம் ஆகியவற்றைப் பார்க்கக்கூடாது. எச்சில் கையுடன் படிக்கவோ மந்திரங்கள் சொல்லவோ கூடாது.</p>
<p class="content"><img align="left" style="width: 11px; height: 8px" alt="" src="http://cdnw.vikatan.com/sakthi/2014/03/zmqmfj/images/dot4.jpg">அதிகாலையில் எழுந்து, பல் துலக்கி, நீராடி, வீட்டுப் பெரியோரை வணங்க வேண்டும். பின்பு ஆலயம் சென்று நின்று வணங்க வேண்டும். மாலையில் ஆலயம் சென்று உட்கார்ந்து பிரார்த்திக்க வேண்டும்.</p>
<p class="content"><img align="left" style="width: 11px; height: 8px" alt="" src="http://cdnw.vikatan.com/sakthi/2014/03/zmqmfj/images/dot4.jpg">காலையில் எழுந்ததும், கெட்ட கனவு கண்டதும், உண்டதை வாந்தியெடுத்ததும் உடனே குளித்துவிட வேண்டும். நீராடும்போதும், சாப்பிடும்போதும் இரட்டை உடை, சமைக்கும்போது மூன்று உடை என்ற கணக்கிலும் உடை உடுத்த வேண்டும்.</p>
<p class="content"><img align="left" style="width: 11px; height: 8px" alt="" src="http://cdnw.vikatan.com/sakthi/2014/03/zmqmfj/images/dot4.jpg">உண்ணுமுன் நீராடல் அல்லது கை, கால் கழுவ வேண்டும். கிழக்கு நோக்கி உணவு உண்பது சாலச் சிறந்தது. துக்கம், தீட்டு முதலிய காரணங்களால் கிழக்குக்கு விலக்கு என்றால், வேறு திசை நோக்கி  உண்ணலாம். வீட்டில் முதியோர், விருந்தினர் இருந்தால் அவர்களுக்குக் கொடுத்த பின்பே நாம் உண்ண வேண்டும்.<img align="left" width="300" height="433" alt="" src="http://cdnw.vikatan.com/sakthi/2014/03/zmqmfj/images/p160a.jpg"></p>
<p class="content"><img align="left" style="width: 11px; height: 8px" alt="" src="http://cdnw.vikatan.com/sakthi/2014/03/zmqmfj/images/dot4.jpg">தலையில் தேய்த்த எண்ணெயை உடலின் மற்ற உறுப்புகளில் தேய்க்கக் கூடாது. பிறர் உடையைத் தொடக் கூடாது. நீரில் தங்கள் நிழலைப் பார்க்கக் கூடாது. குளம், நதியில் குளிக்கும்போது அவற்றில் எச்சில் உமிழக் கூடாது.</p>
<p class="content"><img align="left" style="width: 11px; height: 8px" alt="" src="http://cdnw.vikatan.com/sakthi/2014/03/zmqmfj/images/dot4.jpg">ஐம்பூதங்கள், பசு, அந்தணன், சந்திர- சூரியர்கள் ஆகியோரை இகழ்பவன் விரைவில் கேடு அடைவான். அரசர், குரு, உபாத்தியாயர், தாய்-தந்தை மற்றும் மூத்தோர் ஆகியோரை தெய்வமாகத் தொழ வேண்டும்.</p>
<p class="content"><img align="left" style="width: 11px; height: 8px" alt="" src="http://cdnw.vikatan.com/sakthi/2014/03/zmqmfj/images/dot4.jpg">திருமணப் பந்தலின் கீழ் துடைப்பம், கரிப்பானை, தூசு, அசுத்தம் ஆகியவை இருக்கக் கூடாது. அஷ்டமி, அமாவாசை, பௌர்ணமி, வீட்டு விலக்கு நாட்கள், பூகம்பம், இடி முழங்கும் வேளைகளில் வேதம் ஓதக் கூடாது.</p>
<p class="content"><img align="left" style="width: 11px; height: 8px" alt="" src="http://cdnw.vikatan.com/sakthi/2014/03/zmqmfj/images/dot4.jpg">காலையிலும் மாலையிலும் சூரிய ஒளியைப் பார்க்கக் கூடாது. பயனில்லாத சொல், வஞ்சனை ஆகியவற்றை அறவே வெறுக்க வேண்டும். ஒரு பொருளை வீசி எறிதல், கல் எறிதல், தூரத்தே செல்பவரை அழைத்தல் ஆகியவை தவறு. போர்க் களம், வேசையர் (வேசியர்) வீடு ஆகிய இடங்களில் தங்கக் கூடாது.</p>
<p class="content"><img align="left" style="width: 11px; height: 8px" alt="" src="http://cdnw.vikatan.com/sakthi/2014/03/zmqmfj/images/dot4.jpg">மழை நீரில் ஓடக் கூடாது. பகல் பொழுதில் தூங்கக் கூடாது. விளக்கை வாயால் ஊதி அணைக்கக் கூடாது. கோயிலிலும் தெய்வத் திருவிழாக்களின்போதும் பெரியவர்களைக் கண்டால்கூட நமஸ்கரிக்கக் கூடாது.</p>
<p class="content">இன்னும் எவ்வளவோ உண்டு. நல்ல இயல்புகளான இவற்றைக் கடைப்பிடிக்க முயற்சிப்போமா...?</p>
<p style="text-align: right"><span style="color: #ff0000"><strong>- யோகி, சென்னை-92</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கணபதி தரிசனம் </div>
<div class="subtitle1">கல் வண்ணம் காட்டும் தூரிகை</div>
<div class="subtitle2">ஓவியங்கள்: ஜெ.பி. </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><img align="right" width="250" height="196" alt="" src="http://cdnw.vikatan.com/sakthi/2014/03/zmqmfj/images/p148.jpg">1. பிள்ளையார்பட்டி ஸ்ரீகற்பக விநாயகர் </strong></span></p>
<p class="content"><span style="color: #0000ff"><strong>கா</strong></span>ரைக்குடியிலிருந்து சுமார் 12 கி.மீ. தொலைவில் உள்ளது பிள்ளையார்பட்டி. இங்கே அர்த்த பத்மாசனத்தில், ஜடாமுடியுடன், வலக்கரத்தில் சிவலிங்கம் ஏந்தி காட்சி தருகிறார் ஸ்ரீகற்பக விநாயகர். கஜமுகாசுரனை வதைத்த தோஷம் நீங்குவதற்காக இந்தக் கோலத்தை ஏற்றாராம். விநாயக சதுர்த்தியன்று 18 படி அரிசியால் செய்யப்பட்ட முக்குருணி மோதகம் இவருக்குப் படைக்கப்படுகிறது.</p>
<p class="content"><span style="color: #ff0000"><strong><img align="left" width="100" height="93" alt="" src="http://cdnw.vikatan.com/sakthi/2014/03/zmqmfj/images/p148b.jpg">2. பாண்டிச்சேரி ஸ்ரீமணக்குள விநாயகர் </strong></span></p>
<p class="content"><span style="color: #0000ff"><strong>பா</strong></span>ண்டிச்சேரி- ஓர்லெயான் வீதியில், கடற்கரையை நோக்கி கோயில் கொண்டிருக்கிறார் இந்த விநாயகர். பாரதியாரால் பாடப்பெற்றவர். முற்காலத்தில் இங்கிருந்த மணல் நிறைந்த ஒரு குளக்கரையில் கோயில் கொண்டதால், 'மணற்குள விநாயகர்’ என்று பெயர்! விநாயக மூர்த்தங்களில், இந்த விக்கிரகம்- புவனேச மூர்த்தம். எனவே, ஸ்ரீபுவனேச விநாயகர் என்றும் போற்றுவர். இவரை வழிபட்டு பேறுபெற்ற தொள்ளைக் காது சித்தரின் சமாதி, இந்த ஆலயத்தின் மேற்கில் அமைந்துள்ளது.</p>
<p class="content"><span style="color: #ff0000"><strong>3. திருச்சி மலைக்கோட்டை உச்சிப்பிள்ளையார்</strong></span></p>
<p class="content"><span style="color: #0000ff"><strong>க</strong></span>மண்டலத்தில் அடைபட்டிருந்த காவிரி- தரணியில் பாயவும், திருவரங்கப் பெருமாள் இலங்கைக்குச் செல்லாமல் இந்தத் திருத்தலத்திலேயே நிலைபெறவும் காரணமானவர் இவர். மூஷிக வாகனம் முன்னே அமர்ந்திருக்க, கால்களைப் பாங்காக மடித்து வைத்து, திருக்கரங்களில்- பாசம் அங்குசம், ஒடிந்த தந்தம் மற்றும் மோதகத்துடன், ஆனந்தக் கோலத்தில் அருள்கிறார்.</p>
<p style="text-align: center"><img align="middle" width="600" height="754" alt="" src="http://cdnw.vikatan.com/sakthi/2014/03/zmqmfj/images/p148a.jpg"> </p>
<p class="content"><span style="color: #ff0000"><strong>4. திருப்புறம்பயம் ஸ்ரீபிரளயம் காத்த விநாயகர் </strong></span></p>
<p class="content"><span style="color: #0000ff"><strong>கு</strong></span>டந்தையிலிருந்து சுமார் 10 கி.மீ. தொலைவில் உள்ள திருப்புறம்பயம் ஆலயத்தில் அருளும் விநாயகர். பிரளய வெள்ளத்தை ஒரு கிணற்றுக்குள் அடக்கி, மக்களைக் காத்ததால், 'பிரளயம் காத்த பிள்ளையார்’ என்று பெயர். சங்கு, நத்தைக்கூடு, கிளிஞ்சல், கடல் நுரை ஆகியவற்றால் வருணன் இவரை உருவாக்கினானாம்! விநாயக சதுர்த்தி அன்று, இரவு முழுவதும் இவருக்கு தேனபிஷேகம் செய்வர். அந்தத் தேன் முழுவதும் இவரது திருமேனிக்குள் உறிஞ்சப்பட்டு விடுகிறது! சந்தன நிற மேனியரான விநாயகர், தேனபிஷேகத்தின் போது செம்பவழ மேனியராகக் காட்சி தருவார்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விகடன் மாணவப் பத்திரிகையாளர் பயிற்சித் திட்டம் 2014-15</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" width="519" height="155" src="http://cdnw.vikatan.com/av/2014/02/mtknjg/images/p56new.jpg"></p>
<p class="content"><span style="color: #ff0000"><strong>தி</strong></span>றமைகளை வளர்த்தெடுக்க, சவால்களைச் சந்திக்க, சமூக மாற்றத்துக்கு ஒரு விதையாக இருக்க விரும்பும் மாணவர்களுக்கு... களம் அமைக்கிறது விகடன்!</p>
<p class="content">ஆயிரத்துக்கும் மேற்பட்ட மாணவர்களுக்கு அச்சு மற்றும் காட்சி ஊடகத்தில் மேடை அமைத்து, கனிவோடு கற்றுக்கொடுத்து, பயிற்சியளித்துப் பட்டை தீட்டிய விகடன் மாணவப் பத்திரிகையாளர் திட்டத்தின் அடுத்த அத்தியாயம்... இதோ!</p>
<p class="content">விகடன் பத்திரிகையாளர் திட்டத்தில் பயிற்சி எடுத்தவர்கள், பல துறைகளில் தங்களுக்கென்று தனி அடையாளத்தைப் பதித்துப் பயணிக்கிறார்கள். பத்திரிகை, தொலைக்காட்சி, சினிமா, சட்டம், இலக்கியம், தொழில்நுட்பம், தகவல்தொடர்பு, தொழில்துறை... எனத் தாங்கள் தடம் பதித்த அனைத்து துறைகளிலும் வெற்றியாளர்களாக வலம் வருகிறார்கள்.</p>
<p class="content">இளமைக்கு 'ஆ.வி’, நேர்மைக்கு 'ஜூ.வி’, பெண்மைக்கு 'அவள்’, அறிவுக்கு 'சுட்டி’, அருளுக்கு 'சக்தி’, செல்வத்துக்கு 'நாணயம்’, பயணத்துக்கு 'மோட்டார்’, வளமைக்கு, 'பசுமை’, நலத்துக்கு 'டாக்டர்’, விஷ§வல் கற்பனைகளுக்கு 'விஜிட்டல்’, இன்டர்நெட் உலகத்துக்கு 'விகடன் டாட் காம்’ என தமிழர்கள் வாழும் ஊரெல்லாம் பரவியிருக்கிறது விகடனின் கரங்கள். அந்தக் கையைப் பற்றிக்கொள்ளப் பலர் காத்துக்கொண்டிருக்க, உங்களை நேரடியாகத் தேடி வருகிறது ஓர் அரிய வாய்ப்பு!</p>
<p class="content">1.7.96-க்கு முன் பிறந்த அனைத்துக் கல்லூரி மாணவ-மாணவிகளும் இந்தத் திட்டத்தில் பங்கேற்கலாம். இந்தப் பயிற்சிக்கு விண்ணப்பிக்க விரும்பும் மாணவ-மாணவியர், தற்போது (2013-2014) கல்லூரியில் படிப்பவராகவும், அடுத்த ஆண்டு (2014-2015) கல்லூரிப் படிப்பைத் தொடர்பவராகவும் இருக்க வேண்டும். அதாவது, 2013-2014-ம் ஆண்டில் பள்ளி இறுதி ஆண்டு படிப்பவர்களோ அல்லது கல்லூரியில் எந்தப் பிரிவிலும் இறுதி ஆண்டு படிப்பவர்களோ விண்ணப்பிக்க வேண்டாம். தபால் மூலம் கல்வி பயில்பவர்கள் இந்தத் திட்டத்தில் கலந்துகொள்ள இயலாது.</p>
<p class="content">இந்தத் திட்டத்துக்கு விண்ணப்பிக்க விரும்புவோர், இத்துடன் கொடுக்கப்பட்டுள்ள விண்ணப்பத்தாளைத் தமிழில் பூர்த்திசெய்து, கோரப்பட்டிருக்கும் இணைப்புகளோடு 15.3.14-ம் தேதிக்குள் எங்களுடைய பரிசீலனைக்கு அனுப்ப வேண்டியது அவசியம் (அந்த விண்ணப்பத்தை பிரதி எடுத்தும் பயன்படுத்தலாம்). தகவல் தொடர்புக்காக உங்களுடைய தொலைபேசி அல்லது செல்பேசி எண் அவசியம் தேவை. விண்ணப்பம் குறித்த முழு விவரங்களை அடுத்து வரும் பக்கங்களில் காணலாம்.</p>
<p class="content">ஆயிரக்கணக்கான மாணவ-மாணவிகள் புகுந்து விளையாடும் த்ரில்லான களம் இது. உற்சாகமாக உங்களையும் அழைக்கிறோம்.</p>
<p class="content">வாழ்த்துகள்!</p>
<p style="text-align: right"><span style="color: #ff0000"><strong>- ஆசிரியர்</strong></span></p>
<p style="text-align: center"><span style="color: #0000ff"><strong>விண்ணத்தாளை PRINT எடுக்க கீழே க்ளிக் செய்யவும்</strong></span></p>
<p style="text-align: center"><span style="color: #0000ff"><u><strong><a target="_blank" href="http://www.vikatan.com/av/2014/02/mtknjg/images/p56a(1).jpg">பக்கம் 1</a></strong></u></span></p>
<p style="text-align: center"><span style="color: #0000ff"><u><strong><a target="_blank" href="http://www.vikatan.com/av/2014/02/mtknjg/images/P56B(1).jpg">பக்கம் 2</a></strong></u></span></p>
<p class="content"><span style="color: #ff6600"><strong>விண்ணப்பத்துடன் தவறாமல் அனுப்ப வேண்டியவை:</strong></span></p>
<p class="content"><span style="color: #ff0000"><strong>(அ) </strong></span>கீழ்க்காணும் தலைப்புகளில் ஏதாவது ஒன்றைச் சொந்தக் கையெழுத்தில், தெளிவாகப் புரியும்படி, தமிழில் கட்டுரையாக எழுத வேண்டும். கட்டுரை நான்கு பக்கங்களுக்கு மேல் இருக்கக் கூடாது. தாளின் ஒரு பக்கத்தில் மட்டுமே எழுதவும்.</p>
<p class="content"><img alt="" align="left" style="width: 12px; height: 7px" src="http://cdnw.vikatan.com/av/2014/02/mtknjg/images/dot3.jpg">பாராளுமன்றத் தேர்தல் நெருங்குகிறது. கட்சிகளிடையே கூட்டணி தொடர்பான கலகல கலாட்டாக்கள் அரங்கேறிக்கொண்டிருக்கின்றன. இந்தச் சூழலில் உங்கள் கற்பனைக்கு ஒரு சவால்! நாடாளுமன்றக் கூட்டணி தொடர்பாக விஜயகாந்த் (தே.மு.தி.க.), டி.ராஜேந்தர் (ல.தி.மு.க.), சரத்குமார் (ச.ம.க.), கார்த்திக் (நா.ம.க.) ஆகிய நால்வரும் சந்தித்துப் பேசினால் எப்படி இருக்கும்? ஜாலியாக கற்பனைப் பேட்டி ஒன்றை எழுதுங்களேன்.</p>
<p class="content">(அல்லது)</p>
<p class="content"><img alt="" align="left" style="width: 12px; height: 7px" src="http://cdnw.vikatan.com/av/2014/02/mtknjg/images/dot3.jpg"> அடுத்த வார ஆனந்த விகடனை முழுக்கவே வடிவமைக்கும் பொறுப்பு உங்களிடம் ஒப்படைக்கப்படுகிறது! அட்டை டு அட்டை நீங்கள் விரும்பும் செய்திகளை இடம்பெறச் செய்யலாம். 'விகடனில் இது நிச்சயம் இடம்பெற வேண்டும்’ என்று எந்தச் செய்திக்கு முன்னுரிமை அளிப்பீர்கள்? அட்டைப் படக் கட்டுரையாக எந்தச் செய்திக்கு முக்கியத்துவம் அளிப்பீர்கள்? 'ஹ்யூமர் ஸ்டோரி’யாக யார் கதையை இடம் பெறச் செய்வீர்கள்? லூஸுப்பையனின் கலாட்டா கற்பனைக்கு எந்தச் சம்பவத்தை அடிப்படையாகக் கொள்வீர்கள்? சமூகம் கவனம் கொள்ள வேண்டிய 'விகடன் பார்வை’ கட்டுரையாக எந்த விஷயத்தின் மீது வெளிச்சம் பாய்ச்சுவீர்கள்? - இது மட்டுமல்லாமல் வேறு எந்தெந்தச் செய்திகளை கவனத்தில்கொண்டு, இதழில் இடம்பெறச் செய்வீர்கள்?</p>
<p class="content">       வானமே எல்லை... கற்பனை வடிவமைப்பைப் பகிர்ந்துகொள்ளுங்கள்!  </p>
<p class="content"><span style="color: #ff0000"><strong>(ஆ)</strong></span> புகைப்படத் துறையில் மட்டும் பயிற்சிபெற விரும்பும் மாணவ - மாணவியர், மேற்கூறிய கட்டுரையை அனுப்பத் தேவை இல்லை. அதற்குப் பதிலாக, இந்த விண்ணப்பம் வெளியான தேதிக்குப் பிறகு, தங்கள் பகுதியில் நடக்கும் ஏதாவது ஒரு சம்பவத்தைப் படங்களாக எடுத்து, அவற்றுக்கான குறிப்புகளோடு அனுப்ப வேண்டும். (ஐந்து படங்களுக்கு மேல் அனுப்ப வேண்டாம்). ஒவ்வொரு புகைப்படத்தின் பின்புறத்திலும் தங்களின் பெயரையும் முகவரியையும் குறிப்பிட வேண்டும்.</p>
<p class="content">         ஸ்டில் கேமரா தவிர, கூடுதல் தகுதியாக, வீடியோ கேமரா இயக்கும் அனுபவம் உண்டா? இருப்பின், நீங்கள் பதிவுசெய்த காட்சி, நிகழ்ச்சி அல்லது குறும்படத்தின் குறுந்தகடுப் பதிவுகளை அவசியம் அனுப்பிவைக்கவும்.</p>
<p class="content"><span style="color: #ff0000"><strong>இ)</strong></span> 'நிருபர் புகைப்படக்காரர்’ பிரிவுக்கு விண்ணப்பம் செய்பவர்கள், மேற்கூறிய (அ, ஆ) இரண்டையும் செய்து அனுப்ப வேண்டும்.</p>
<p class="content"><strong><span style="color: #ff6600">இந்தத் திட்டத்தில் பங்குபெற விரும்பும் மாணவ - மாணவியர், விண்ணப்பத்தாளை உண்மையாகவும் முழுமையாகவும் பூர்த்திசெய்து, 15.3.14-ம் தேதிக்குள் எங்களுக்கு அனுப்பிவைக்க வேண்டும்.</span></strong></p>
<p class="content"><strong><span style="color: #ff6600">எந்தக் காரணம் கொண்டும் கட்டுரைகளையும் புகைப்படங்களையும் திருப்பி அனுப்ப இயலாது. அஞ்சல்தலைகளை இணைக்கத் தேவை இல்லை. இந்தத் திட்டம் சம்பந்தமாக எந்தக் கடிதப் போக்குவரத்தும் வைத்துக்கொள்ள இயலாது.</span></strong></p>
<p class="content"><strong><span style="color: #ff6600">அடுத்தக் கட்டமாக, 20.4.14-ம் தேதி அன்று சென்னை, கோவை, திருச்சி, மதுரை ஆகிய நான்கு ஊர்களில் எழுத்துத் தேர்வு நடக்க இருக்கிறது. முதல் கட்டத்தில் தேர்வுபெறும் மாணவமணிகள், மேற்கண்ட ஊர்களில் ஏதாவது ஒன்றில் தேர்வு எழுத அழைக்கப்படுவார்கள்.</span></strong></p>
<p class="content"><strong><span style="color: #ff6600">10.4.14-ம் தேதிக்குள் எங்களிடம் இருந்து எழுத்துத் தேர்வுக்கான அழைப்புக் கடிதம் கிடைக்கப் பெறாதவர்கள், முதல் கட்டப் பரிசீலனையில் தேர்ந்தெடுக்கப்படவில்லை என்பதைப் புரிந்துகொள்ள வேண்டுகிறோம்.</span></strong></p>
<hr>
<p class="content"><span style="color: #ff0000"><strong>வி</strong></span>ண்ணப்பம் அனுப்ப வேண்டிய முகவரி: மாணவப் பத்திரிகையாளர் பயிற்சித் திட்டம், ஆனந்த விகடன், 757, அண்ணா சாலை, சென்னை  -  600 002.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கடவுள் எங்கே?</div>
<div class="subtitle1">தென்கச்சி சுவாமிநாதன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ஓர் </strong></span>ஊருக்கு புதிய மனிதன் ஒருவன் வந்தான்.</p>
<p class="content">''எங்கே இருந்து வருகிறாய்?'' என்று கேட்டார்கள்.</p>
<p class="content">''தேவலோகத்திலிருந்து வருகிறேன்'' என்றான்.</p>
<p class="content">கேட்டவர்கள் சிரித்தார்கள்.</p>
<p class="content">''உன்னை யார் இங்கே அனுப்பி வைத்தது?''</p>
<p class="content">''கடவுள்தான் அனுப்பி வைத்தார்.''</p>
<p class="content">கேட்டவர்களுக்கு மேலும் சிரிப்பு. புத்தி சரியில்லாதவன் என்பதாகப் புரிந்துகொண்டு அவனை கோயிலுக்குக் கூட்டிச் சென்றார்கள். மனநலம் பாதிக்கப்பட்டவர்களைத் தெளிய வைக்கிற கோயில் அது. அங்கே இருந்த கல் மண்டபத் தூணில் இவனைக் கட்டிப்போட்டு விட்டார்கள்.</p>
<p class="content">இப்போது அவன் சிரித்தான்.</p>
<p class="content"><img alt="" align="left" width="300" height="336" src="http://cdnw.vikatan.com/sakthi/2014/03/zmqmfj/images/p139.jpg">''ஏன் சிரிக்கிறாய்?''</p>
<p class="content">''என்னை அனுப்பி வைக்கிறபோது கடவுளே சொன்னார், உன்னைக் கட்டிப் போடுவார்கள்... கைகொட்டிச் சிரிப்பார்கள் என்று சொன்னார் கடவுள். அவர் சொன்னபடியே நடக்கிறது. ஆகவே, நான் அவருடைய தூதன் என்பதற்கு இதைவிட வேறு என்ன நிரூபணம் வேண்டும்?''</p>
<p class="content">மக்கள் யோசித்தார்கள்.</p>
<p class="content">''சரி. நீ என்னதான் சொல்ல வருகிறாய்?''</p>
<p class="content">''நம்புங்கள்... நான் ஒரு தீர்க்கதரிசி. கடவுளால் இங்கே அனுப்பப் பட்டவன். உங்களுக்கு வழிகாட்டவே இங்கே வந்திருக்கிறேன்.''</p>
<p class="content">இப்போது இன்னொரு சிரிப்புச் சத்தம். இவனைவிட பலமாகச் சிரிப்பது கேட்டது. அவனுக்குப் பின்னால், அதே மண்டபத்தில்! அங்கே இன்னொரு மனிதன் தூணில் கட்டப்பட்டிருக்கிறான். அவன்தான் சிரித்தது.</p>
<p class="content">''நீ ஏன் சிரிக்கிறாய்?''</p>
<p class="content">''நீ பொய் சொல்கிறாய்... அதனால் சிரிக்கிறேன்!''</p>
<p class="content">''எது பொய் என்கிறாய்?''</p>
<p class="content">''கடவுள் உன்னை அனுப்பி வைத்ததாகச் சொல்வது பொய்!''</p>
<p class="content">''அது எப்படி உனக்குத் தெரியும்?''</p>
<p class="content">''நான் உன்னை அனுப்பி வைக்கவே இல்லையே!''</p>
<p class="content"><img alt="" align="right" width="150" height="230" src="http://cdnw.vikatan.com/sakthi/2014/03/zmqmfj/images/p139a.jpg">இவன் அதிர்ச்சியோடு அவனை நிமிர்ந்து பார்த்தான்.</p>
<p class="content">அவன் சொன்னான் பரிதாபமாக... ''ஆமாம். நான்தான் கடவுள். அப்படிச் சொன்னதற்குத்தான் என்னை இங்கே ஒரு மாதமாகக் கட்டிப் போட்டு வைத்திருக்கிறார்கள்.''</p>
<p class="content">நண்பர்களே! 'நானே கடவுளின் தூதன்’ என்கிறார்கள் சிலர். 'நானே கடவுள்’ என்கிறார்கள் சிலர். உண்மையான கடவுள் எங்கேதான் இருக்கிறார்?</p>
<p class="content">ஒரு மனிதன், ஞானி ஒருவரைத் தேடிப் போனான். ''நான் கடவுளைச் சந்திக்க வேண்டும்!'' என்றான். அவர் 'பளார்’ என்று இவன் கன்னத்தில் அறைந்து விட்டார். இவன் பயந்து ஓடிப் போனான்.</p>
<p class="content">பக்கத்திலிருந்தவர்கள் ஞானியிடம் கேட்டார்கள்: ''அவனை ஏன் அறைந்தீர்கள்?''</p>
<p class="content">''அவன் ஒரு பைத்தியக்காரன்!''</p>
<p class="content">''அப்படியா?''</p>
<p class="content">''ஆமாம்! அவனையே அவன் தேடிக் கொண்டிருக்கிறான்!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வாக்குறுதி முக்கியம்?!</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>க</strong></span>டலில் கப்பல் ஒன்று போய்க்கொண்டிருந்தது. பக்தர் ஒருவர் அதில் பயணம் செய்தார். நடுக்கடலில், சூறாவளிக் காற்றில் கப்பல் சிக்கிக்கொண்டது!</p>
<p class="content">'கரையைத் தொடுவோமா?’ என்ற கவலை எல்லோரையும் பற்றிக்கொண்டது. கப்பலைக் கட்டுப்படுத்த முடியவில்லை.கப்பல் திசைமாறிப் போனது. 'ஏதாவது பாறையில் மோதி மூழ்கிவிடுமோ?’ என்கிற நிலைமை. பக்தர் ஒருவர் கண்களை மூடினார். கடவுளை நினைத்து வேண்டினார்.</p>
<p class="content">''கடவுளே... எப்படியாவது என்னைக் காப்பாற்றிவிடு! நான் உயிர் பிழைத்து ஊர் போய்ச் சேர்ந்து விட்டால் எனக்குச் சொந்தமான ஒரு கோடி ரூபாய் மதிப்புள்ள மாளிகையை உனக்குக் காணிக்கையாக்குகிறேன்!''</p>
<p class="content">அவரது வேண்டுதல் பலித்தது. புயல் ஓய்ந்தது.</p>
<p class="content">கப்பல் பத்திரமாகக் கரைக்கு வந்து சேர்ந்தது.</p>
<p class="content">கரையேறிய பக்தர் யோசித்தார்.</p>
<p class="content">'கப்பலில் என்னோடு ஏராளமானவர்கள் பயணம் செய்தனர். அவர்களும் பத்திரமாகக் கரையேறியிருக்கிறார்கள். நான் கொஞ்சம் அவசரப்பட்டு விட்டேனோ? ஆண்டவனுக்கு அப்படி ஒரு வாக்குறுதியைக் கொடுத்திருக்க வேண்டியதில்லையோ?’</p>
<p style="text-align: center"><img align="middle" width="450" height="317" alt="" src="http://cdnw.vikatan.com/sakthi/2014/03/zmqmfj/images/p130.jpg"></p>
<p class="content">பக்தரின் சிந்தனை தொடர்ந்தது.</p>
<p style="text-align: left"><img align="left" width="150" height="280" alt="" src="http://cdnw.vikatan.com/sakthi/2014/03/zmqmfj/images/p130a(1).jpg">'எப்படி இருந்தாலும் பிரார்த்தனையில் இருந்து பின்வாங்க முடியாது. அதை நிறைவேற்ற வேண்டியது உண்மையான பக்தனின் கடமை. என்ன செய்யலாம்?’</p>
<p class="content">முடிவாக, அவர் ஓர் ஏற்பாடு செய்தார். அந்த மாளிகையை ஏலம் விடுவதாக அறிவித்தார். ஏலம் கேட்க எல்லோரும் வந்து கூடினார்கள். அவர் சொன்னார்:</p>
<p class="content">''இந்த மாளிகையின் விலை ஒரு ரூபாய். இதன் தூணில் கட்டப்பட்டிருக்கும் பூனையின் விலை ஒரு கோடி ரூபாய். இரண்டையும் சேர்த்தே நீங்கள் ஏலம் கேட்க வேண்டும்!''</p>
<p class="content">ஏலம் கேட்டார்கள். விற்பனை முடிந்தது.</p>
<p class="content">''கடவுளே... நான் சொன்னபடியே எனது மாளிகையை ஏலம் விட்டு அதற்குரிய தொகையை இதோ உனது உண்டியலில் சேர்த்துவிட்டேன்!'' என்றபடி ஒரு ரூபாயை உண்டியலில் போட்டுவிட்டு அந்த பக்தர் கம்பீரமாக வெளியே வந்தார்.</p>
<p class="content">இன்றைய பக்தி, கடவுளையும் வியாபாரப் பொருளாக்கி விடுகிறது!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அனுமன் அவதாரம்...</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="910" src="http://cdnw.vikatan.com/sakthi/2014/03/zmqmfj/images/P117.jpg"></p>
<p style="text-align: center"><img alt="" align="middle" width="600" height="922" src="http://cdnw.vikatan.com/sakthi/2014/03/zmqmfj/images/P118.jpg"></p>
<p style="text-align: center"><img alt="" align="middle" width="600" height="911" src="http://cdnw.vikatan.com/sakthi/2014/03/zmqmfj/images/P119.jpg"></p>
<p style="text-align: center"><img alt="" align="middle" width="600" height="913" src="http://cdnw.vikatan.com/sakthi/2014/03/zmqmfj/images/P120.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சக்தி தரும் ஸ்ரீசக்ர குழி!</div>
<div class="subtitle1"></div>
<div class="content" style="border-top:1px solid #DDD;">
<p class="content"> </p>
<p style="text-align: right"><span style="color: #0000ff"><strong>29.1.2010 இதழிலிருந்து... </strong></span></p>
<p class="content"><span style="color: #ff0000"><strong>நெல்லை</strong></span> மாவட்டத்தில் உள்ளது சங்கரன்கோவில். இங்கே... அருளும் பொருளும் அள்ளித் தரும் ஸ்ரீகோமதி அம்பாளும் ஸ்ரீசங்கர நாராயணரும் கோயில் கொண்டுள்ளனர் என்பது தெரியும்தானே?!</p>
<p style="text-align: center"><img align="middle" width="550" height="492" alt="" src="http://cdnw.vikatan.com/sakthi/2014/03/zmqmfj/images/p77.jpg"></p>
<p class="content"><img align="left" width="120" height="174" alt="" src="http://cdnw.vikatan.com/sakthi/2014/03/zmqmfj/images/p77a.jpg">இந்த ஆலயத்தின் மகிமைக்கு மகிமை சேர்ப்பது,  ஸ்ரீகோமதி அம்மன் சந்நிதியில் (கருவறையில் இருந்து 10 அடி தொலைவில்) அமைந்திருக்கும் ஸ்ரீசக்ர குழி! இதில் பதிக்கப்பட்டிருக்கும் ஸ்ரீசக்ரம்... அம்பாளின் ஆணைப்படி, திருவாவடுதுறை ஆதீனம் 10-வது பட்டம் ஸ்ரீலஸ்ரீ வேலப்ப தேசிக சுவாமிகளால் பிரதிஷ்டை செய்யப்பட்டதாம். அம்பாளின் திருப்பார்வையில் உள்ள இந்த ஸ்ரீசக்ர குழியில் அமர்ந்து, ஸ்ரீகோமதி அம்பாளை தியானித்துப் பிரார்த்திக்க, எண்ணிய காரியம் யாவும் நிறைவேறும்!</p>
<p class="content">பிள்ளை பாக்கியம் இல்லாதவர்கள், இந்த ஸ்ரீசக்ர குழியில் அமர்ந்து வேண்டிக் கொண்டால், வீட்டில் தொட்டில் சத்தம் விரைவில் கேட்கும்; குழந்தைகள் பிரார்த்திக்க... கல்வி-கேள்வியில் சிறந்து விளங்குவர். பிணிகள் மற்றும் பில்லி சூனியம் முதலானவை அகலும் என்று சிலிர்ப்பும் வியப்பும் மேலிடத் தெரிவிக்கின்றனர் பக்தர்கள்!</p>
<p style="text-align: right"><span style="color: #ff0000"><strong>- க.கா.செய்யது இப்ராகிம் </strong></span></p>
<p style="text-align: right"><span style="color: #000000"><strong>படங்கள்: </strong></span><span style="color: #ff0000"><strong>கே.குணசீலன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சனியிடம் இருந்து தப்ப முடியாது!</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>கி</strong></span>ரகங்களின் சுழற்சியால் ஏற்படும் பலன்களை எல்லோரும் அனுபவிக்கவே வேண்டும். இது நியதி!  </p>
<p class="content">ஸ்ரீவரதராஜப் பெருமாளுடன் நேரில் பேசும் பாக்கியம் பெற்றவர் திருக்கச்சி நம்பிகள். அப்படி ஒரு முறை  பெருமாளுடன் பேசிக்கொண்டிருந்தபோது, பெருமாள் நம்பிகளிடம், ''உமக்கு இப்போது ஏழரை <img align="right" width="300" height="213" alt="" src="http://cdnw.vikatan.com/sakthi/2014/03/zmqmfj/images/p83.jpg">வருடம் சனி தோஷம் ஆரம்பிக்கிறது, அனுபவியும்!'' என்றார். அதற்கு நம்பிகள், ''ஐயோ, ஏழரை வருடமா? என்னால் முடியாதே! நீங்கள் நினைத்தால் தவிர்க்கலாமே... காப்பாற்றுங்கள்!'' என்றார்.</p>
<p class="content">பெருமாள் அவரிடம், ''எனக்கு மிகப் பிரியமானவர் நீர். ஆனாலும், கிரக தோஷத்தின் பலனை அவரவர் அனுபவித்தே ஆக வேண்டும். உமக்காக ஏழரை வருடங்களை ஏழரை மாதமாகக் குறைக்கிறேன்'' என்றார். அதுவும் தன்னால் முடியாது என்று கூற, பகவான், ''ஏழரை நாழிகையாவது தோஷத்தின் பலனை அனுபவித்தே ஆக வேண்டும்!'' என்றார். நம்பியும் ஒப்புக் கொண்டார்.</p>
<p class="content">அந்த நேரம் பார்த்து ஒரு திருட்டுப்பழி நம்பிகள் மீது விழ, அதற்காக அரசு தண்டனை பெற்றார் திருக்கச்சி நம்பிகள். என்னதான் இறைவனுக்கு அணுக்கத் தொண்டராக இருந்தாலும் கிரகத்தினால் ஏற்படும் பலனை அனுபவிக்காமல் தப்ப முடியாது.</p>
<p style="text-align: right"><span style="color: #ff0000">- எம்.வி.குமார், மதுராந்தகம்</span></p>
<p class="content"><span style="color: #0000ff"><strong><u><img align="left" width="220" height="293" alt="" src="http://cdnw.vikatan.com/sakthi/2014/03/zmqmfj/images/p83a.jpg">காணாமல் போன மோதிரம்!</u></strong></span></p>
<p class="content"><span style="color: #ff0000"><strong>ம</strong></span>ம்சாலக்கட்டை சுவாமி வைணவ அடியார். இறைவனுக்குக் கைங்கரியம் செய்வதில் ஈடுபாடு கொண்டவர். அவர் எப்போதும் காஞ்சி வரதராஜர் கோயிலில் ஏதாவது ஒரு தொண்டு செய்து கொண்டிருப்பார்.</p>
<p class="content">அன்று அவர், பெருமாள் எழுந்தருளும் இடத்தைக் கழுவிச் சுத்தம் செய்யும்போது, அவர் கையில் அணிந்திருந்த மோதிரம் இடைஞ்சலாக இருக்கவே, கழற்றி ஓர் ஓரமாக வைத்துவிட்டு, கைங்கரியத்தைத் தொடர்ந்தார்.</p>
<p class="content">பணி முடிந்ததும் கோயிலுக்குச் சென்று, பெருமாளை வணங்கி, தீர்த்தம் வாங்குவதற்காகக் கையை நீட்டினார். அப்போதுதான் அவருக்கு மோதிரத்தைக் கழற்றி வைத்தது நினைவுக்கு வந்தது. உடனே அங்கு போய்த் தேடினார்; அது அங்கே இல்லை!</p>
<p class="content">'ஓ’ என்று அழ ஆரம்பித்தார். உடனே அவரது சீடர்கள், ''சுவாமி... அந்த மோதிரம் போனால் போகிறது. கவலைப்படாதீர்கள். நாளைக்கே இன்னொரு மோதிரம் செய்து கொள்ளலாம்!'' என்றார்கள்.</p>
<p class="content">''அன்பர்களே, மோதிரம் தொலைந்ததற்காக நான், அழவில்லை. எனது அஜாக்கிரதையை நினைத்தே வருத்தப்படுகிறேன். எனது கவனக் குறைவால் யாரோ ஒருவர் அந்த மோதிரத்தை எடுத்திருப்பார். பஞ்சமாபாதகங்களில் பொன்னைத் திருடுவது, முதலாவது பாவம். அந்தப் பாவத்தை ஒருவர் செய்வதற்கு நான் காரணமாகி விட்டேனே!'' என்று பதிலளித்தார்.</p>
<p style="text-align: right"><span style="color: #ff0000">- தேனி. பொன் கணேஷ்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜய வருடம் இப்படித்தான்! </div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><strong><u><img align="middle" width="600" height="431" alt="" src="http://cdnw.vikatan.com/sakthi/2014/03/zmqmfj/images/P181.jpg"></u></strong></span></p>
<p style="text-align: center"><span style="color: #ff0000"><strong><u>விளைச்சல் பெருகும்... வினைகள் நீங்கும்... சந்தோஷம் பொங்கும்! </u></strong></span></p>
<p class="content"> </p>
<p class="content"><span style="color: #ff0000"><strong>ஜய</strong></span> வருடதன்னிலே செய் புவனங்கள் எல்லாம்<br>
வியனுரவே பைங்கூழ் விளையும் நயமுடனே<br>
அக்கம் பெரிதாமளவில் சுகம் பெருகும்<br>
வெக்குவார் மன்னரிறை மேல்.</p>
<p class="content"><span style="color: #ff0000"><strong>சி</strong></span>த்திரை மாதம் 1 -ம் தேதி, 14.4.2014 திங்கட்கிழமை, சுக்ல பட்சம் சதுர்த்தசி, அஸ்த நட்சத்திரம், வியாகாதம நாமயோகம், வணஜை நாமகரணம் சித்தயோகம் கூடிய நல்ல நாளில் காலை மணி 6.05க்கு ராஜஸ மேஷ லக்னத்தில் கன்னி ராசியில் சந்திர ஹோரையில் ஜய வருஷம் பிறக்கிறது. இந்த வருடத்துக்கு ராஜாவும், மந்திரியும் சந்திரன் ஆவார். அதிக மழை பொழியும். விளைச்சல் பெருகும்.</p>
<p class="content"><img align="left" width="300" height="364" alt="" src="http://cdnw.vikatan.com/sakthi/2014/03/zmqmfj/images/p181a.jpg">ஜய என்றாலே வெற்றி. இந்த ஆண்டு எல்லோருக்கும் அவரவர் தகுதிக்குரிய வகையில் வெற்றியைத் தரும். கோசாரப்படி மத்திய அரசில் புதிய மாற்றம் உண்டாகும். இரும்பு, செம்பு, தங்கம் விலை ஏறும். அரசாங்கத்துக்கு நல்ல வருமானம் கிடைக்கும். வரிகள் சுலபமாக வசூலாகும். அரசியல் கட்சிகளில் பழைமையான கட்சிக்கு செல்வாக்கு பெருகும். சந்திரன் பெண் கிரகமாகி, இந்த வருஷத்துக்கு ராஜாவாகவும் மந்திரியாகவும் வருவதால் பெண்களுக்கு மதிப்பு உயரும். அரசியலில் பெண்களுக்கு முக்கியத்துவம் கிடைக்கும். நாடாளும் தகுதியும் உண்டாகும். திருக்கோயில்களின் வளர்ச்சிக்கு அரசாங்கம் பொருளாதார உதவி வழங்கும்.</p>
<p class="content">பொதுவாக இந்த ஆண்டு ஆதாயம் அதிகமாகி, விரயம் குறையும். சேமிப்பு அதிகமாகும். சூரியன் கேதுவுடன் இணைந்திருப்பதால் பக்தி மார்க்கத்திலும் ஞானமார்க்கத்திலும் உள்ளவர்கள் வளர்ச்சி காண்பார்கள். துலாத்தில் சனி, ராகு  இருப்பதால் வான் வழிப் பயணம் பாதிக்கும். விண்வெளி ஆராய்ச்சியாளர்கள், காற்று, ஆகாயம் சம்பந்தமான இனங்களில் உள்ளவர்களுக்கெல்லாம் சங்கடங்கள் ஏற்படும்.</p>
<p class="content">செவ்வாய் கன்னியில் இருப்பதால், கட்டடப் பொருட்கள் விலை குறையும். இன்ஜினீயரிங் துறையினருக்கு வருவாய் கூடும். பாதுகாப்புத் துறையினருக்கு முன்னேற்றமான சூழ்நிலை நிலவிவரும். விளையாட்டு மற்றும் உடற்பயிற்சி சம்பந்தமான இனங்கள் அதிகரிக்கும். ரியல் எஸ்டேட் இனங்கள் லாபம் தரும்.</p>
<p class="content">வேலை வாய்ப்புக்கள் அதிகரிக்கும். படித்த இளைஞர்களுக்கு எளிதில் வேலை கிடைக்கும். வனத்துறையினருக்கு நற்காலம் உதயமாகும். ஒப்பந்த முறைப்படி தொழில் புரிபவர்களுக்கு லாபம் குறைவதுடன், நற்பெயரும் பாதிக்கும்.</p>
<p class="content"><img align="right" width="120" height="240" alt="" src="http://cdnw.vikatan.com/sakthi/2014/03/zmqmfj/images/p181b.jpg">சுக்கிரன் கும்பத்தில் இருப்பதால் சினிமா, நாடகம், நாட்டியம், சங்கீதம் போன்ற கலைகள் அபிவிருத்தி அடையும். பெண்களுக்கு ஆதரவு பெருகும். அழகுப் பொருட்கள் லாபம் தரும். பெண்களுக்குச் சாதகமான சட்டங்கள் உருவாகும்.</p>
<p class="content">சுரங்கத்தொழிலில் ஈடுபாடு உள்ளவர்கள் எச்சரிக்கையுடன் இருப்பது நல்லது. வெளிநாட்டுத் தொடர்புடன் செய்யும் காரியங்களில் குறுக்கீடுகளும் தடைகளும் உண்டாகும். வெளிநாட்டில் தொழில் புரிபவர்களுக்குப் பிரச்னைகள் ஏற்படும்.</p>
<p class="content">ஜூன் முதல் பொருளாதாரம் சம்பந்தப்பட்ட இனங்களில் அபிவிருத்தி உண்டாகும். வங்கிகள், சேமிப்பு நிறுவனங்கள், கஜானாக்கள் ஆகியவற்றில் ஈடுபாடு உள்ளவர்கள் வளர்ச்சி காண்பார்கள். கடல் வாணிபம் மூலம் லாபம் அதிகமாகும். ரியல் எஸ்டேட் மூலம் அதிக லாபம் கிடைக்கும்.</p>
<p class="content">நவம்பர் முதல் ஜலத்தால் சேதம் உண்டாகும். அந்நியர்களால் தொல்லைகள் ஏற்படும். தொழிலாளர்களுக்கு சங்கடங்கள் சூழும். ஜல சம்பந்தமான நோய்கள் பரவும்.  தெய்வ காரியங்களிலும் அறப்பணிகளிலும் ஈடுபடுவதன் மூலம் நலம் கூடுவதுடன் சங்கடங்கள் நிச்சயமாக குறையும்</p>
<p class="content"><span style="color: #ff0000"><strong><u><img align="right" width="120" height="230" alt="" src="http://cdnw.vikatan.com/sakthi/2014/03/zmqmfj/images/p181c.jpg">பஞ்சாங்கம் வாசியுங்கள்... கேளுங்கள்! </u></strong></span></p>
<p class="content"><span style="color: #ff0000"><strong>திதி</strong></span>, வாரம், நட்சத்திரம், யோகம், கரணம்  ஆகிய ஐந்தின் நிகழ்வுகளை விளக்கும் நூல், பஞ்சாங்கம். இந்துக்கள் ஒவ்வொருவர் வீட்டிலும் தவறாமல் இடம் பெற வேண்டிய அற்புதமான நூல்.  </p>
<p class="content">''திதேஸ்ச ஸ்ரீயம் ஆப்நோதி வாராத் ஆயுஷ்ய வர்த்தனம்<br>
நக்ஷத்ராத் ஹரதே பாபம் யோகாத் ரோக நிவாரணம்<br>
கரணாத் கார்ய சித்திஸ்ச பஞ்சாங்க பலம் உத்தமம்''</p>
<p class="content">என்ற வசனப்படி ஒருநாளின் ஐந்து பகுதிகளாய் விளங்கும் திதியை தெரிந்துகொள்வதால், செல்வம் பெருகும்; வாரம் அதாவது கிழமையை அறிவதால் ஆயுள் பலம் கூடும். நட்சத்திரத்தை அறிவதால் பாபங்கள் விலகும்; யோகத்தை அறிவதால் நோய் அகலும், கரணத்தை அறிவதால் நாம் எடுத்த காரியங்கள் வெற்றி பெறும்.  முன்னோர்கள் நாம் நல்வாழ்க்கையைப் பெற வேண்டும் என்ற உயர்ந்த உணர்வால் நமக்கு அளித்திருக்கக் கூடிய மிகப்பெரிய பொக்கிஷமே பஞ்சாங்கம்!</p>
<p class="content">இந்தப் பஞ்சாங்கத்தை தினமும் பார்க்க முடியாதவர்கள்கூட வருடத்தின் முதல் நாளான சித்திரை மாதம் ஒன்றாம் தேதியன்று கோயில்களில் நடைபெறும் பஞ்சாங்கம் வாசித்தல் எனும் நிகழ்ச்சியில் தவறாது கலந்துகொண்டு, அந்த வருடத்தின் நவநாயகர்களின் ஆட்சி மற்றும் வேறு பொறுப்புகளையும், பலன்களையும் கேட்டு அறிந்து கொள்வது அவசியம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜய வருடம் - 12 மாதங்களின் பஞ்சாங்கம்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: left"><a target="_blank" href="http://www.vikatan.com/sakthi/2014/03/zmqmfj/images/chithirai.jpg">ஜய வருடம் - <span style="color: #ff0000"><u><strong>சித்திரை</strong></u></span> மாத பஞ்சாங்கத்தை காண இங்கே க்ளிக் செய்யவும்</a></p>
<p style="text-align: left"><a target="_blank" href="http://www.vikatan.com/sakthi/2014/03/zmqmfj/images/vaikasi.jpg">ஜய வருடம் - <span style="color: #ff0000"><strong><u>வைகாசி</u></strong></span> மாத பஞ்சாங்கத்தை காண இங்கே க்ளிக் செய்யவும் </a></p>
<p style="text-align: left"><a target="_blank" href="http://www.vikatan.com/sakthi/2014/03/zmqmfj/images/aani.jpg">ஜய வருடம் - <span style="color: #ff0000"><strong><u>ஆனி</u></strong></span> மாத பஞ்சாங்கத்தை காண இங்கே க்ளிக் செய்யவும்</a></p>
<p style="text-align: left"><a target="_blank" href="http://www.vikatan.com/sakthi/2014/03/zmqmfj/images/aadi.jpg">ஜய வருடம் - <span style="color: #ff0000"><strong><u>ஆடி</u></strong></span> மாத பஞ்சாங்கத்தை கா<font color="#800080">ண</font> இங்கே க்ளிக் செய்யவும்</a></p>
<p style="text-align: left"><a target="_blank" href="http://www.vikatan.com/sakthi/2014/03/zmqmfj/images/aavani.jpg">ஜய வருடம் - <span style="color: #ff0000"><u>ஆவணி</u></span> மாத பஞ்சாங்கத்தை கா<font color="#800080">ண</font> இங்கே க்ளிக் செய்யவும்</a></p>
<p style="text-align: left"><a target="_blank" href="http://www.vikatan.com/sakthi/2014/03/zmqmfj/images/purattachi.jpg">ஜய வருடம் - <span style="color: #ff0000"><strong><u>புரட்டாசி</u></strong></span> மாத பஞ்சாங்கத்தை கா<font color="#800080">ண</font> இங்கே க்ளிக் செய்யவும் </a></p>
<p style="text-align: left"><a target="_blank" href="http://www.vikatan.com/sakthi/2014/03/zmqmfj/images/aippasi.jpg">ஜய வருடம் - <span style="color: #ff0000"><strong><u>ஐப்பசி</u></strong></span> மாத பஞ்சாங்கத்தை கா<font color="#800080">ண</font> இங்கே க்ளிக் செய்யவும்</a></p>
<p style="text-align: left"><a target="_blank" href="http://www.vikatan.com/sakthi/2014/03/zmqmfj/images/karthigai.jpg">ஜய வருடம் - <span style="color: #ff0000"><strong><u>கார்த்திகை</u></strong></span> மாத பஞ்சாங்கத்தை கா<font color="#800080">ண</font> இங்கே க்ளிக் செய்யவும் </a></p>
<p style="text-align: left"><a target="_blank" href="http://www.vikatan.com/sakthi/2014/03/zmqmfj/images/marigazhi.jpg">ஜய வருடம் - <span style="color: #ff0000"><strong><u>மார்கழி</u></strong></span> மாத பஞ்சாங்கத்தை கா<font color="#800080">ண</font> இங்கே க்ளிக் செய்யவும் </a></p>
<p style="text-align: left"><a target="_blank" href="http://www.vikatan.com/sakthi/2014/03/zmqmfj/images/thai.jpg">ஜய வருடம் - <span style="color: #ff0000"><strong><u>தை</u></strong></span> மாத பஞ்சாங்கத்தை கா<font color="#800080">ண</font> இங்கே க்ளிக் செய்யவும் </a></p>
<p style="text-align: left"><a target="_blank" href="http://www.vikatan.com/sakthi/2014/03/zmqmfj/images/masi.jpg">ஜய வருடம் - <span style="color: #ff0000"><strong><u>மாசி</u></strong></span> மாத பஞ்சாங்கத்தை கா<font color="#800080">ண</font> இங்கே க்ளிக் செய்யவும் </a></p>
<p style="text-align: left"><a target="_blank" href="http://www.vikatan.com/sakthi/2014/03/zmqmfj/images/panguni.jpg">ஜய வருடம் - <span style="color: #ff0000"><u><strong>பங்குனி</strong></u></span> மாத பஞ்சாங்கத்தை கா<font color="#800080">ண</font> இங்கே க்ளிக் செய்யவும் </a></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜய வருட விசேஷ தினங்கள்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="1273" src="http://cdnw.vikatan.com/sakthi/2014/03/zmqmfj/images/p208a.jpg"></p>
<p style="text-align: center"><img alt="" align="middle" width="600" height="1539" src="http://cdnw.vikatan.com/sakthi/2014/03/zmqmfj/images/P209.jpg"></p>
<p style="text-align: center"><img alt="" align="middle" width="600" height="1510" src="http://cdnw.vikatan.com/sakthi/2014/03/zmqmfj/images/P210.jpg"></p>
<p style="text-align: center"><img alt="" align="middle" width="600" height="1564" src="http://cdnw.vikatan.com/sakthi/2014/03/zmqmfj/images/P211.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜய வருட முக்கிய விரத தினங்கள்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #0000ff"><strong><u><a target="_blank" href="http://www.vikatan.com/sakthi/2014/03/zmqmfj/images/P212(1).jpg">தெளிவாக படிக்க க்ளிக் செய்யவும்</a></u></strong></span></p>
<p style="text-align: center"><a target="_blank" href="http://www.vikatan.com/sakthi/2014/03/zmqmfj/images/P212(1).jpg"><img alt="" align="middle" width="600" height="416" src="http://cdnw.vikatan.com/sakthi/2014/03/zmqmfj/images/P212sma.jpg"></a></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அட்டைப்படம்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="450" height="712" alt="" src="http://cdnw.vikatan.com/sakthi/2014/03/zmqmfj/images/P165.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வீட்டிலேயே செய்ய சின்னச் சின்ன வழிபாடுகள் - 24</div>
<div class="subtitle1">பூரண ஆயுள்... புண்ணிய வழிபாடு! </div>
<div class="subtitle2">கே.குமார சிவாச்சாரியார் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ஜோ</strong></span>திடவியல் கணக்கின்படி ஒரு மனிதனுக்குப் பூரண ஆயுள் என்பது 120 ஆண்டுகள். மீசையும் தாடியும் நரைத்து நம் ஆயுள் காலம் போய்க்கொண்டிருக்கிறதே என்று சிலர் வருத்தப்பட்டுக் கொண்டிருக்க... விலைவாசி விஷம் போல் ஏறும் வேளையில் இன்னும் அதிக நாள் வாழவேண்டுமா என்று நினைப்போரும் உண்டு!</p>
<p class="content">லிங்கபுராணத்தில் வரும் மோட்ச சாம்ராஜ்யத்தின் வதைபடு ஸ்தானப் பகுதியில், ஒரு மனிதன் அற்ப ஆயுளுடன் தனது வாழ்க்கையை முடிக்கக் கூடாது. பூரண ஆயுளுடன் பூமியில் வாழ்ந்து, ஆயிரம் பிறைகள் கண்டு ஆனந்தமடைந்த பிறகு, பேரன்- பேத்திகள் சூழ 60-ம் கல்யாணம், உக்ரரத சாந்தி, பீமரத சாந்தி, சதாபிஷேகம், கனகாபிஷேகம், பூர்ணாபிஷேகம் ஆகிய சாந்தி கர்மங்களை செய்துகொண்டு, வாழ்க்கையை நன்கு அனுபவித்து பூர்த்தி செய்தல் வேண்டும் என்று கூறப்பட்டுள்ளது.</p>
<p class="content">சரி! பூரண ஆயுள் எனும் மகா பேறு எல்லோருக்கும் கிடைத்துவிடுவது இல்லையே! மனிதர்களின் ஆயுள் காலத்தைக் கொடிய நோய்கள் அசைத்துப் பார்க்கும் இந்த காலகட்டத்தில், பூரண ஆயுளுடன் வாழ மார்க்கம் உண்டா?</p>
<p class="content"><img align="left" width="180" height="329" alt="" src="http://cdnw.vikatan.com/sakthi/2014/03/zmqmfj/images/p166a.jpg">ஜனன கால ஜாதகத்தில் கிரகங்களின் ஸ்தான பலன்களுக்கு ஏற்ப ஆயுள் பலம் அறிந்து, ஆயுள் ஸ்திர வழிபாட்டைச் செய்துகொள்ள வேண்டும் என அறிவுறுத்துகின்றன ஞானநூல்கள்.</p>
<p class="content"><span style="color: #ff6600">சூரியன் சோமன் செவ்வாய் சொற்புதன் வியாழன் வெள்ளி<br>
காரியனி ராகு கேது கடவுள ரொன்பனாமத்<br>
தாரியல் சக்கரத்தை தரித்திரர் பூசித்தாலும்<br>
பாரினில் புத்திரர் உண்டாம் பாக்கியம் நல்குந்தானே...!</span></p>
<p class="content"><span style="color: #ff0000"><strong>கருத்து: </strong></span>சாதாரண நிலையில் உள்ள மனிதர்களும் நவநாயகர்களது பீடமாகிய சக்கரங்களை வழிபடுவதால், அனைத்து நலன்களும் பெற்று நீண்ட காலம் வாழமுடியும். பாக்கியங்கள் என்ற வரிசையில், தீர்க்கமான ஆயுள் என்பதும் முக்கியமானது. ஆயுள் நிலையை அறிவதில் ஆயுள்காரகர்கள் எனப்படும் சனி பகவானும், குளிகனும் முக்கிய அங்கம் வகிப்பவர்கள்.</p>
<p class="content">இவர்களது இருப்பிடத்தையும், கிரகங்களின் சேர்க்கையையும் வைத்து அஷ்டவர்க்கம் வரை சென்று ஒருவரது ஆயுள் பலத்தைக் கூறலாம். ஒருவரது ஆயுள் அற்பாயுளாக வரும் என்று தெரிந்தால், தன்வந்தரி மூர்த்தியின் ஆயுள் ஸ்திர வழிபாட்டை அறிந்து செய்துகொள்ளலாம்.</p>
<p class="content"><span style="color: #0000ff"><strong>ஆயுள் ஸ்திர தந்திர வழிபாடு:</strong></span></p>
<p class="content">பஞ்சாங்க சுத்தியுள்ள சனி, செவ்வாய், திரயோதசி திதி ஆகிய தினங்களில் ஏதேனும் ஒருநாளில் இந்த வழிபாட்டைச் செய்யலாம்.</p>
<p class="content">ஸ்ரீதன்வந்த்ரி பகவான், விஷ்வக்சேனர், ஆயுள்தேவி வர்தனீ தெய்வங்களை கலசங்களில் ஆவாஹனம் செய்ய வேண்டும். ஏலக்காய், கிராம்பு, பச்சைக் கற்பூரம், சித்தரத்தை, அதிமதுரம், வெட்டிவேர், விளாமிச்சை வேர் கலந்து ஒன்றாக்கிப் பொடி செய்து, சுத்த நீருடன் கலந்து, கலசங்களில் சேர்த்து முறைப்படி பூஜிக்க வேண்டும்.</p>
<p class="content">9 செங்கற்களை செவ்வகமாக வைத்து யாக மேடை அமைத்து, 64 யாக மூலிகைகளுடன் நவ சமித்துகள், சீந்தில் கொடி, நாயுருவி, குங்கிலியம் ஆகியவற்றுடன் நெய் சேர்த்து அக்னி ஹோமம் செய்ய வேண்டும்.</p>
<p class="content"><span style="color: #ff6600"><img align="right" width="120" height="169" alt="" src="http://cdnw.vikatan.com/sakthi/2014/03/zmqmfj/images/p166.jpg">1. ஓம் ஐம் க்லீம் ஹ்ரீம் தன்வந்தரயே அம்ருத கலச ஹஸ்தாய<br>
பரம புருஷாய சுக சௌக்ய வர்த்தநாய ரோக நாசநாய<br>
ஆயுர் விருத்தி கராய ஒளஷத ரூபிணே மம   ரோகான் மோசய மோசய<br>
சர்வ வியாதி நாசாய ஹும்பட் விஷ்ணவே ஸ்வாஹா</span></p>
<p class="content"><span style="color: #ff6600">2. ஓம் ஹ்ரீம் க்லீம் தன்வந்தரயே<br>
அம்ருத ரூபாய அம்ருதோத்பலாய<br>
வியாதி நாசாய ஆயுர் விருத்தி காரணாய மம<br>
த்ரேக சௌக்யம் குருகுரு ஸ்வாஹா</span></p>
<p class="content"><span style="color: #ff6600">3. ஓம் ஆயுர்தேவதாயை, வித்மஹே விஷ்ணு ரூபாய தீமகி<br>
தந்நோ தன்வந்தரி ப்ரசோதயாத்</span></p>
<p class="content">இந்த மந்திரங்களைக் கூறி ஹோம பூஜை முடித்ததும், பூர்ணாஹுதி (ஸ்ரீதன்வந்த்ரி காயத்ரியால்) செய்து, தூப-தீப நிவேதனம் செய்து, கற்பூர ஆரத்தி காட்டிய பிறகு, கையில் துளசி மற்றும் நீலோத்பல மலர்களை எடுத்துக் கொண்டு, கீழ்க்காணும் மந்திரத்தை 5 முறை சொல்லி, தரையில் விழுந்து நமஸ்காரம் செய்யவேண்டும்.</p>
<p class="content"><span style="color: #ff6600">ஓம் அச்சுதானந்த கோவிந்த விஷ்ணோ நாராயணாம்ருதா<br>
ரோகான்மே நாசாய அசேஷான் ஆஸு தன் வந்தரே ஹரே’</span></p>
<p class="content">வீடு வாங்குவதற்குப் பத்திரப் பதிவு செய்வோம். பத்திரப் பதிவு அலுவலகத்தில் நமது பெயரில் பத்திரம் பதியப்படுகிறதா என்று கவனமாக கவனிப்போம். ஆனால், நம் உடல் ஆரோக்கியத்தை பத்திரமாகக் கவனிக்கிறோமா என்றால், பெரும்பாலும் இல்லை என்றே சொல்லவேண்டும்.</p>
<p class="content">ஒருவரது ஜாதகத்தில் ஆயுள் பாதக நிலை வரும் நேரத்தில், எளிதான பிரயோக விதி ஒன்றை, கடைப்பிடித்து நமது ஆயுளைப் பத்திரப்படுத்தலாம். இதை, ஆயுள் பத்திரம் என்றும் சிறப்பித்துச் சொல்லலாம்.  </p>
<p class="content">3 x 16 செ.மீ அளவுள்ள பனை ஓலையில், ஸ்ரீதன்வந்த்ரி பகவானின் அட்சரத்துடன் உருவாக்கப்படும் அந்த ஆயுள் பத்திரம் குறித்து அடுத்த இதழில் விரிவாகப் பார்ப்போம்.</p>
<p style="text-align: right"><span style="color: #ff0000"><strong>- வழிபடுவோம்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சகலமும் அருளும் சுக்ர யோகம்! </div>
<div class="subtitle1">வித்யாவாரிதி சுப்ரமணிய சாஸ்திரிகள் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"> <span style="color: #ff0000"><strong>17.9.2005 இதழிலிருந்து... </strong></span></p>
<p class="content"><span style="color: #ff0000"><strong>செ</strong></span>ழிப்பும், புகழும், செல்வமும், நல்ல பெயரும் நல்லோர் சேர்க்கையும் ஒருவருக்கு உண்டானால், அவருக்கு சுக்கிர தசை அடிக்கிறது என்கிறோம். குருட்டு அதிர்ஷ்டம் அடித்து ஒருவர் குடிசை வீட்டிலிருந்து திடீரென அடுக்கு மாளிகைக்குப் போகும் அளவுக்கு செல்வந்தரானால், அதையும் சுக்கிர தசை என்பார்கள்.</p>
<p class="content">ஒருவரது ஜாதகத்தில் சுக்கிர தசை என்பது இருபது ஆண்டுகளுக்கு நடக்கும். மற்ற நேரத்தில் வாழ்க்கை எப்படி இருந்தாலும், இந்த இருபது ஆண்டுகளில், ஆசைப்படும் அனைத்தையும் கொடுத்துச் சந்தோஷப்படுத்துவார் சுக்கிரன்.</p>
<p class="content">சந்தோஷமான தாம்பத்திய உறவு, பிள்ளைப் பேறு, குழந்தைகளால் கிடைக்கும் மன நிம்மதி, நல்ல பெயர், புகழ், வாகனங்கள் வாங்கும் பாக்கியம், தொழில் மேம்பாடு என அனைத்தையும் கொடுப்பார் சுக்கிரன். இளம்வயதில் சுக்கிர தசை அடித்தால், கண்டிப்பாக அந்த ராசிக்காரருக்குத் திருமணம் நடக்கும்!</p>
<p class="content">ஆனால், சுக்கிரன் இருக்கும் இடம், உடன் சேர்ந்திருக்கும் கிரகங்கள் ஆகியவற்றைப் பொறுத்து சிலருக்கு மோசமான பலன்களும் ஏற்பட வாய்ப்பு உண்டு. சிலருக்கு வாழ்க்கை முழுக்கவே சுக்கிர தசை நடக்கும் பாக்கியம் இல்லாமலும் போய்விடும்.</p>
<p class="content"><img align="left" alt="" src="http://cdnw.vikatan.com/sakthi/2014/03/zmqmfj/images/p168a.jpg">சுக்கிர தசை நடக்கும்போது சுக்கிரன் எந்த இடத்தில் இருக்கிறார் என்பதைப் பொறுத்து, அந்தச் சமயத்தில் கிடைக்கும் பலன்கள் மாறுபடும். லக்னத்தில் சுக்கிரன் இருந்தால், எந்தச் செயலை எடுத்தாலும் அதில் வெற்றி கிட்டும். நல்ல அரசாங்க வேலை கிடைக்கும். படிப்பு, சுகமான வாழ்வு என எல்லாமே நிறைவாக அமையும்.</p>
<p class="content">இரண்டாவது இடத்தில் இருந்தால், அந்த ராசிக்காரர் இலக்கியப் படைப்பாளியாக இருப்பார். பேச்சுத் திறன், அடுத்தவர்களுக்கு உதவும் தயாள குணம் என எல்லாமும் இருக்கும். நிறைய வழிகளில் பண வரவு இருக்கும். ருசியாகச் சாப்பிடுவதில் ஆசை கொண்டவராக இருப்பார்.</p>
<p class="content">சுக்கிரன் மூன்றாம் இடத்தில் இருந்தால், அவர் தைரிய சாலியாகவும் எப்போதும் உற்சாகத்துடனும் இருப்பார். விதம் விதமான வாகனங்கள் வாங்கும் யோகம் இருக்கும்.</p>
<p class="content">நான்காம் இடத்தில் இருந்தால், ராஜபோக வாழ்க்கைத் தான்! அரசியல் செல்வாக்குப் படைத்தவராக இருப்பார். உலகம் முழுக்கப் பெயர் தெரிகிற அளவு பிரபலமாவார். எந்தக் காரியத்தைச் செய்தாலும் அதில் வெற்றி கிட்டும்.</p>
<p class="content"><img align="right" width="100" height="233" alt="" src="http://cdnw.vikatan.com/sakthi/2014/03/zmqmfj/images/p168.jpg">ஐந்தாம் இடத்தில் சுக்கிரன் இருந்தால், கல்வி மற்றும் கலைகளில் திறமைசாலியாக இருப்பார். நிறையக் குழந்தைகள் பிறக்கும். பெரிய பதவி கிடைக்கும். எல்லோரிடமும் நல்ல பெயர் எடுப்பார். இவருக்கு எதிரிகளே இருக்க மாட்டார்கள்.</p>
<p class="content">ஆறாம் இடத்தில் சுக்கிரன் இருந்தால், அவருக்கு சுக்கிர தசைகூட நல்லதாக அமையாது. பண விஷயமாக பயமும், பொருள் நாசமும் ஏற்படும். எப்போதும் ஏதாவது உபத்திரவம் இருக்கும். பிறப்பு தொடர்பான உடல் பாகங்களில் நோய் ஏற்பட வாய்ப்பு உண்டு.</p>
<p class="content">ஏழாம் இடத்தில் இருந்தால், குடும்பத்தை விட்டுப் பிரிய நேரிடும். சந்தோஷமான விஷயங்கள் வாழ்க்கையில் நடந்தால்கூட அவற்றை அனுபவிக்க முடியாதபடி உடல் நலம் மோசமாக இருக்கும். அஷ்டமம் எனப்படும் எட்டாம் இடத்தில் இருக்கும்போது, இஷ்டமில்லாத காரியங்கள் நடக்கும். ஆனால், பணத்துக்குக் கஷ்டம் இருக்காது. மற்ற கிரகங்கள் எட்டில் இருக்கும்போது அதிக உபத்திரவங்கள் தரும். அந்த அளவுக்கு சுக்கிரன் மோசமில்லை.</p>
<p class="content">ஒன்பதாம் இடத்தில் இருந்தால், பெயரும் புகழும் கிடைக்கும். நினைத்துப் பார்க்க முடியாத இடங்களில் இருந்தெல்லாம் பணம் வரும்.</p>
<p class="content">பத்தாம் இடத்தில் சுக்கிரன் இருந்தால், அவர்கள் தொழில்நுட்பத் துறையில் முன்னேற்றம் காண்பார்கள். உயர்ந்த அரசாங்கப் பதவிகள் கிடைக்கும்.</p>
<p class="content"><img align="left" width="300" height="469" alt="" src="http://cdnw.vikatan.com/sakthi/2014/03/zmqmfj/images/p168b.jpg">பதினோராவது இடத்தில் இருந்தால், அவர்கள் வாழ்க்கையில் அதிகமான சுகத்தை அனுபவிப்பார்கள். கலைகளில் ஆர்வம் காட்டும் புத்திசாலிகளாக இருப்பார்கள். பன்னிரண்டாவது இடத்தில் எந்தக் கிரகம் இருந்தாலும் பொதுவாக மோசமான பலன்களையே தரும். இங்கு இருந்து நல்லது செய்யும் ஒரே கிரகம் சுக்கிரன்தான்! உடல்நலம் மேம்படும். விவசாயத்தில் லாபம் கிடைக்கும். பண வரவு நிறைய இருக்கும். ஆனால், தாயாருக்கு உடல் நலக் கோளாறு வரும் ஆபத்து இருக்கிறது.</p>
<p class="content">இந்த இடங்களில் சுக்கிரனுடன் இருக்கும் கிரகங்களின் கூட்டணி, பலன்களில் சில மாற்றங்களைச் செய்யக்கூடும். குறிப்பாக சுக்கிரன் சூரியனோடு சேர்ந்திருந்தால், அது மோச மான காலம். விவசாயம் மற்றும் பொருளாதார பாதிப்பு வரும். மனைவியின் உடல்நலம் கெடும். சந்திரனோடு சுக்கிரன் சேர்ந்திருந்தால், அது சுபம். வாகன யோகம் கிட்டும்... சுகமான வாழ்க்கையும் கிடைக்கும்.</p>
<p class="content">புதனுடன் சுக்கிரன் சேர்ந்திருந்தால், செல்வாக்கான உயர்ந்த பதவியில் அமரும் வாய்ப்பு கிடைக்கும். ஆனால், ஜாதகதாரரின் மனைவி கஷ்டப்பட நேரிடும். வியாழனுடன் சுக்கிரன் சேர்ந்திருந்தால், அது நல்ல அம்சம். எந்த இடத்துக்குப் போனாலும் அங்கு தலைமைப் பொறுப்பில் இவர் இருப்பார். நிறையச் சம்பாதிப்பார்.</p>
<p class="content">சனியுடன் சேர்ந்திருந்தால், அந்த ஜாதகதாரர் பெண்களுடன் அதிக நெருக்கம் காட்டுவார். மனைவிக்கு உடல்நலம் கெடும். ராகு மற்றும் கேதுவோடு சுக்கிரன் சேர்ந்திருந்தால், அவர் விதவையை மறுமணம் செய்ய நேரிடலாம்.</p>
<p class="content">பொதுவாக, சுக்கிரன் பாவக் கிரகங்களோடு சேர்ந்து இருந்தாலோ, அவற்றின் பார்வை பட்டாலோ மோசமான பலன்கள் விளையும், இதைப் போக்குவதற்கு நவக்கிரக ஹோமத்தில் சுக்கிரனுக்கு கிரக சாந்தி செய்ய வேண்டும். இதற்குப் பெயர் 'சுக்கிர சாந்தி’ என்று இருந்தாலும், நிஜத்தில் சுக்கிரனுக்கு மட்டும் சாந்தி செய்வதில்லை. எந்தப் பாவக் கிரகம் தொந்தரவு தருகிறதோ, அதற்கும் சேர்த்தே சாந்தி செய்வார்கள்.</p>
<p class="content">பொதுவாக, சின்னப் பிரச்னைகளுக்கு சுக்கிர சாந்தி செய்வது இல்லை. தாள முடியாத அளவு உபத்திரவம் இருந்தால் மட்டுமே செய்கிறார்கள்.<img align="right" width="250" height="301" alt="" src="http://cdnw.vikatan.com/sakthi/2014/03/zmqmfj/images/p168c.jpg"></p>
<p class="content">சுக்கிர தசையில் சூரிய புக்தி இருந்தால், அது மோசமான பலன்களைத் தரும். தலை, வயிறு, கண் தொடர்பான நோய்கள் வரும். வீட்டில் பெரியவர்கள் தவறிப்போவது போன்ற சூழ்நிலைகள் நேரிடும்.</p>
<p class="content">சுக்கிர தசையில் சந்திர புக்தி இருந்தால், பணத்துக்குக் கஷ்டம் இருக்காது. ஆனால், உடம்பு பாடாய்ப் படுத்தும். வாத, பித்த ரோகங்கள் வரும். இதே போல செவ்வாய் புக்தி இருந்தால், குடும்பத்தில் கலகம் விளையும். கேது புக்தி இருந்தாலும் உடல்நலம் கெடும். நினைத்தே பார்க்காத வகைகளில் உபத்திரவம் நேரிடும்.</p>
<p class="content">இது போன்ற பிரச்னைகளிலிருந்து மீள்வதற்காக சாந்தி செய்வார்கள். சுக்கிர சாந்தியை வெள்ளிக்கிழமைகளிலும், பூச நட்சத்திரத்திலும் செய்யலாம். இரண்டும் இணைந்து வரும் நாளாக இருந்தால் ரொம்ப விசேஷம்.</p>
<p class="content">சுக்கிர சாந்தி செய்யும்போது மகாலட்சுமியை வணங்குவது சிறப்பானது. 'நமஸ்தேஸ்து மகாமாயே’ எனத் தொடங்கும் மகா லட்சுமி அஷ்டகத்தைத் தவறாமல் 41 வெள்ளிக்கிழமைகள் படித்து, மகாலட்சுமியை வணங்கி வந்தால் சுக்கிர சங்கடங்கள் விலகி, நீங்காத செல்வம் கிடைக்கும்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோதிட புராணம்! </div>
<div class="subtitle1">ஆரூடம் அறிவோம்: 23 </div>
<div class="subtitle2">சேவாரத்னா டாக்டர் டி.எஸ்.நாராயணஸ்வாமி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>தி</strong></span>ருமணம் நிச்சயிப்பதற்கான தசவித (10) பொருத்தங்களை சென்ற அத்தியாயத்தில் பார்த்தோம். தொடர்ந்து, எண்விதப் பொருத்தங்கள் பற்றித் தெரிந்துகொள்வோம்.</p>
<p class="content">தசவிதப் பொருத்தங்களின் சாராம்சமும் இதில் அடங்கும். வட இந்தியாவில் இம்முறை பின்பற்றப்படுகிறது. இணையதளங்கள் மூலம் திருமணப் பொருத்தம் பார்ப்பதற்காக அமைந்துள்ள வகையில் இது அடங்கும். ஒரு ஜாதகத்தைப் பரிசீலனை செய்யும்போது நட்சத்திரத்தின் அடிப்படையில் கீழ்க்காணும் விபரங்கள் தெரியும்.</p>
<p class="content">அவை முறையே நட்சத்திர அதிபதி, ராசி, ராசி அதிபதி, பாயா (நட்சத்திரத்துக்கு உரிய உலோகம்), யோகம், கரணம், கணம், யோனி, நாடி, வரன் வஸ்யம், வர்க்கம் போன்றவை.</p>
<p class="content">எண்விதப் பொருத்தத்தில் கீழ்க்காணும் விஷயங்கள் அடங்கும். வரன் (தினம்), வஸ்யம், தாரா, யோனி, க்ருஹம், கணம், பகூத் (ராசி, ராசி அதிபதி) நாடி. இவற்றில் தாரா, க்ருஹம், நாடி தவிர மற்றவை தசவிதப் பொருத்தத்திலும் அடங்கியுள்ளது.</p>
<p class="content"><span style="color: #ff0000"><strong>தாரா: </strong></span>விதிவசத்தால் திருமண வாழ்க்கையில் குறை அல்லது பிரிவு, மரணம் போன்றவை நிகழாமல் இருக்குமா என்பதை அறிய உதவும்.</p>
<p class="content"><span style="color: #ff0000"><strong><img alt="" align="left" width="120" height="176" src="http://cdnw.vikatan.com/sakthi/2014/03/zmqmfj/images/p172a.jpg">க்ருஹம்:</strong></span> ஆண்-பெண்ணின் குணாதிசயங்கள், விருப்பு, வெறுப்பு, ஆசை, பாசம் போன்ற இயல்புகள் பொருந்துகின்றனவா என்பதைத் தெரிவிக்கும். இன்றைய உலகில் திருமணங்களில் உறவுகள் முறிந்து போவதற்கு இது ஒரு முக்கிய காரணம் ஆகிறது. ஒருவரை ஒருவர் அடக்கியாளும் இயல்பு உள்ள ஆண்-பெண் திருமணம் செய்துகொண்டால், அதன் விளைவால் திருமண வாழ்க்கைப் பாதிக்கப்படும். இந்த ஸ்வபாவப் பொருத்தத்தைப் பார்த்தால் மட்டும் போதாது; பெண்ணும், பிள்ளையும் ஒருவரை ஒருவர் நேரில் பார்த்துப் பேசி முடிவு செய்ய வேண்டும். இதைத்தான் சுருக்கமாக ஆங்கிலத்தில் (ஈகோ கிளாஷ்)) என்கிறார்கள்.</p>
<p class="content"><span style="color: #ff0000"><strong>நாடி:</strong></span> இது மிக முக்கியம். தாம்பத்திய உறவு, தாம்பத்திய சுகம், அதனால் வம்ஸம் விருத்தி அடைவது, சந்தான பாக்கியம் போன்ற விஷயங்களை நிர்ணயிப்பது நாடிப் பொருத்தம்தான்.</p>
<p class="content"><span style="color: #0000ff"><strong><u>நாடி வகைகள்...</u></strong></span></p>
<p class="content">நட்சத்திரங்கள் பற்றிய விபரங்களில், ஒவ்வொரு நட்சத்திரத்துக்கும் ஒரு நாடி உண்டு எனக் குறிப்பிட்டிருந்தோம். அவை மூன்று வகையாகும். ஆதி நாடி அல்லது தக்ஷிண பார்ஸ்வ நாடி, மத்யம நாடி - மத்ய பார்ஸ்வ நாடி, அந்திம நாடி - வாம பார்ஸ்வ நாடி ஆகியன.</p>
<p class="content">அசுவினி, திருவாதிரை, புனர்பூசம், உத்திரம், அஸ்தம், கேட்டை, மூலம், சதயம், பூரட்டாதி ஆகிய நட்சத்திரங்கள் தக்ஷிண பார்ஸ்வ நாடி அல்லது ஆதிநாடியைச் சேர்ந்தவை.</p>
<p class="content">பரணி, மிருகசீரிடம், பூசம், பூரம், சித்திரை, அனுஷம், பூராடம், அவிட்டம், உத்திரட்டாதி ஆகிய ஒன்பதும் மத்திய நாடியில் சேரும்.</p>
<p class="content">கிருத்திகை, ரோகிணி, ஆயில்யம், மகம், சுவாதி, விசாகம், உத்திராடம், திருவோணம், ரேவதி ஆகிய ஒன்பது நட்சத்திரங்களும் அந்திம நாடியில் சேரும்.</p>
<p class="content">பெண் நாடியும், ஆண் நாடியும் வித்தியா சமாக வந்தால், நாடிப் பொருத்தம் அமையும். இரண்டும் மத்ய நாடியானால் சிலாக்கியம் இல்லை.  மற்றெல்லாப் பொருத்தங்களிலும் ஓரளவு விதிவிலக்கு தர முடியும். ஆனால் நாடிப் பொருத்தம் இல்லையென்றால் அந்தத் திருமண வாழ்க்கையில் வெளியில் சொல்ல முடியாத சில சிக்கல்கள் ஏற்படலாம்.</p>
<p class="content"><span style="color: #0000ff"><strong><u>எண்விதப் பொருத்த மதிப்பெண்கள்</u></strong></span></p>
<p class="content">இந்த எண் வகைப் பொருத்தங்களுக்கும் அவற்றின் முக்கியத்துவத்தின் அடிப்படையில் சில மதிப்பெண்கள் உண்டு.</p>
<p class="content">1. நாடி (உடல் பொருத்தம்) - 8</p>
<p class="content">2. பகூத் (ராசி, ராசி அதிபதி பொருத்தம்) - 7</p>
<p class="content">3. கணம் (சுமுகமான உறவு முறைகள்) - 6</p>
<p class="content">4. க்ருஹம் - (ஸ்வபாவம்) - 5</p>
<p class="content">5. யோனி - (மனப்பொருத்தம் அந்நியோன்யம்) - 4</p>
<p class="content">6. தாரா - (விதிவச நிகழ்வுகள் பாதிக்காமல் இருக்க) - 3</p>
<p class="content">7. வஸ்யம் - (ஒருவரை ஒருவர் சார்ந்து வாழ்வது) - 2</p>
<p class="content">8. வரன் - தோற்றப் பொருத்தம் - 1</p>
<p style="text-align: center"><img alt="" align="middle" width="442" height="529" src="http://cdnw.vikatan.com/sakthi/2014/03/zmqmfj/images/p172.jpg"></p>
<p class="content">கணினி மூலம் அல்லது இணையதளத்தில் பார்க்கும்போது ஆண், பெண் நக்ஷத்திரங்கள், ராசி ஆகியவற்றின் அடிப்படையில் இந்தப் பொருத்தங்களுக்கு எத்தனை மதிப்பெண்கள் என்பது தெரியும். அதன் மொத்த எண்ணிக்கை 36-க்கு... 18-க்கு மேல் 27-க்குள் இருந்தால், அந்தப் பொருத்தங்களை ஆராய்ந்து முடிவு செய்யலாம். 27-க்கு மேல் இருந்தால் அது உத்தமமான பொருத்தம் எனக் கொள்ளலாம்.</p>
<p class="content">எதுவானாலும் மேல்வாரியாக பொருத்தம் என எடுத்துக்கொள்ள இந்த முறைகள் உதவும். ஆனால், ஜாதகக் கட்டங்களை ஆராய்ந்து, யோக பலன்களைத் தெரிந்து கொண்டுதான் முடிவு செய்ய வேண்டும். ஜாதகப் பொருத்தம் இருக்கிறதென நிர்ணயித்து, பிடிவாதமாக அந்தத் திருமணத்தை நடத்தலாம் என முடிவு செய்வது தவறு.</p>
<p class="content">ஆணும் பெண்ணும் ஒருவரை ஒருவர் நேரில் பார்க்கும்போது ஏற்படும் உணர்வலைகளும் ஒரே மாதிரியாக இருக்க வேண்டும். பெற்றோர்கள் பார்த்து ஏற்பாடு செய்தாலும் முடிவுகளைப் பிள்ளைகளிடம் விடுவது நல்லது. இதில் பலவந்தம் இருக்கக்கூடாது. அதனால், பின்னால் வரும் விளைவுகளுக்குப் பொறுப்பேற்க நேரிடும். திருமணம் என்பது சொர்க்கத்தில் நிச்சயிக்கப்படுகிறதோ என்னவோ, கண்டிப்பாக இறைவனால் நிச்சயிக்கப்படுகிறது.</p>
<p class="content"><span style="color: #ff00ff"><strong>இ</strong></span>னி, செவ்வாய் தோஷம் குறித்து தெரிந்துகொள்வோம்.</p>
<p class="content">திருமணங்களுக்குப் பெரும்பாலும் தடையாக இருப்பது, செவ்வாய் தோஷம்தான். பொதுவாக திருமணப் பொருத்தம் பார்க்கும்போது, இந்த தோஷம் இருக்கிறதா என்று கவனமாக ஆய்வு செய்வார்கள். நீண்டநாள் அந்நியோன்யமான திருமண வாழ்க்கைக்குத் தடையாக இது கருதப்படுகிறது.</p>
<p class="content">ஒருவரது ஜாதகத்தில் லக்னம், சந்திரன், சுக்கிரன் ஆகியவற்றுக்கு 2, 4, 7, 8, 12 ஆகிய இடங்களில் செவ்வாய் இருந்தால், அது செவ்வாய் தோஷமாகக் கருதப்படுகிறது. ஆணுக்கும் பெண்ணுக்கும் சம அளவில் செவ்வாய் தோஷம் இருந்தால் தோஷம் நிவர்த்தியாகக் கருதப்படுகிறது. ஒருவருக்குச் செவ்வாய் தோஷம்  இருந்து மற்றவருக்கு செவ்வாய் தோஷம் இல்லையென்றால் திருமணப் பொருத்தம் அமையாது.</p>
<p class="content"><span style="color: #0000ff"><u><strong>செவ்வாய்தோஷ விதிவிலக்கு</strong></u></span></p>
<p class="content">இந்த செவ்வாய் தோஷத்திற்கு பல விதிவிலக்குகள் உள்ளன. அவை வருமாறு</p>
<p class="content">செவ்வாய் ஆட்சியாக உள்ள மேஷம், விருச்சிகம் ஆகிய ராசிகளிலும், செவ்வாய் உச்சமாயுள்ள மகர ராசியிலும் செவ்வாய் இருந்தால்... அது 2, 4, 7, 8, 12 என எதுவானாலும் செவ்வாய் தோஷம் கிடையாது,</p>
<p class="content">குரு, சூரியன், சனி, சந்திரன் ஆகிய கிரகங்களில் ஏதாவது ஒன்றுடன் செவ்வாய் சேர்ந்திருந்தாலும், அவற்றால் பார்க்கப்பட்டாலும் செவ்வாய் தோஷம் கிடையாது. சிம்மம் அல்லது கும்பத்தில் செவ்வாய் இருந்தால் தோஷமில்லை.</p>
<p class="content">2-ம் இடம் அமைந்த செவ்வாயின் ராசிகள், புதனுடைய ஆட்சி உச்ச வீடுகளான மிதுனம், கன்னியானாலும் தோஷம் கிடையாது.</p>
<p class="content">7-ம் இடம் அமைந்த செவ்வாய் கடகம், மகர ராசியினால் தோஷமில்லை.</p>
<p class="content">8-ம் இடம் அமைந்த செவ்வாய் குருவுடைய ஆட்சி வீடான தனுசு, மீனமானால் தோஷம் இல்லை.</p>
<p class="content">ஒரு சிலர் பெண் அல்லது பையனின் ஜாதகத்தைப் பார்த்தவுடனேயே 2, 4, 7, 8, 12 என்று எண்ணிவிட்டு அங்கே செவ்வாய் இருந்தால், உடனேயே செவ்வாய் தோஷம் என்று தீர்மானித்து ஒதுக்கிவிடுகிறார்கள். இது தவறு. செவ்வாய் தோஷத்துக்கு விதிவிலக்கு உள்ளதா என்று பார்த்து தெரிந்துகொண்டு முடிவு செய்ய வேண்டும்.</p>
<p class="content">ஜோதிடர்கள் பெண் அல்லது ஆணின் ஜாதகத்தை எழுதிக் கொடுக்கும்போது இந்த விதிவிலக்குகளைப் பரிசீலனை செய்து செவ்வாய் தோஷம் இல்லை என்று குறிப்பிடு வது, 'செவ்வாய் தோஷம் இருக்கிறது’ என்று தவறாக எண்ணிக்கொண்டு குழம்பியுள்ள பெற்றோர்களுக்கு உதவியாக இருக்கும்.</p>
<p class="content"><span style="color: #0000ff"><strong><u><img alt="" align="left" width="250" height="181" src="http://cdnw.vikatan.com/sakthi/2014/03/zmqmfj/images/p172b.jpg">செவ்வாய் தோஷ பரிகாரம்</u></strong></span></p>
<p class="content">சில நேரங்களில், 'மனப் பொருத்தம் ஏற்பட்டுவிட்ட நிலையில், இந்த தோஷம் உள்ள ஆண்-பெண் ஜாதகத்தை இணைக்கும்போது அதற்கு பரிகாரம் உண்டா?’ என்று கேட்பார்கள்.</p>
<p class="content">செவ்வாயின் அதிபதி முருகப் பெருமான். அவரை வழிபட்டு, முருகன் ஆலயத்திலோ, ஆலயம் சார்ந்த திருமண மண்டபத்திலோ திருமணம் நடத்தினால், முருகன் அருளால் தோஷத்தினால் ஏற்படும் துன்பம் நீங்கும்.</p>
<p class="content"><span style="color: #0000ff"><strong><u>செவ்வாய் கிரகத்தின் ஆதிக்கம்</u></strong></span></p>
<p class="content">மங்களன், அங்காரகன், செவ்வாய் என்று அழைக்கப்படும் கிரகம். மனித உடலின் ரத்த ஓட்டத்துக்கு, உடலின் வெப்ப நிலைக்கு ஆதாரமானவர். ஜாதகத்தில் செவ்வாய் பலமாக இருந்தால் அது உடல் ஆரோக்கியம், தன்னம்பிக்கை, மனோதைரியம் ஆகியவற்றைத் தரும். செவ்வாய் இருக்கும் நிலையால் ஆண் அல்லது பெண் குடும்ப வாழ்க்கையில் பெறும் தாம்பத்திய சுகம், குழந்தை பாக்கியம் போன்றவற்றை அறியலாம். எனவேதான், ஜாதகப் பொருத்தம் பார்க்கும்போது, செவ்வாயின் பலம் - பலவீனம் பரிசீலிக்கப்படுகிறது. பூமி, வீடு, வாசல் பெறுகின்ற பாக்கியத்தையும் செவ்வாய் கிரகத்தின் நிலையில் அறியலாம்.</p>
<p class="content"><span style="color: #0000ff"><strong><u>செவ்வாய் தசை காட்டும் மனித இயல்புகள்</u></strong></span></p>
<p class="content">* லக்னத்திலிருந்து செவ்வாய் இருக்கின்ற இடத்தை வைத்து ஒருவரின் குணாதிசயங் களையும் அறியலாம். உதாரணமாக</p>
<p class="content">- லக்னத்திற்கு 2-ல் செவ்வாய் இருந்தால் அந்த ஜாதகரிடம் கோபமும் இருக்கும்; குணமும் இருக்கும். நியாய உணர்வு உள்ளவராக இருப்பார். மனதில் பட்டதைச் சொல்வார்.</p>
<p class="content">- லக்னத்திற்கு 4-ல் செவ்வாய் இருக்கும் ஜாதகர் உஷ்ண தேகம் உள்ளவராக இருப்பார். அடிக்கடி இடம் மாறி தொழில் செய்யும் வாய்ப்பு ஏற்படும்.</p>
<p class="content">- லக்னத்திற்கு 7-ல் செவ்வாய் இருந்தால் கோபமும், பரபரப்பும் டென்ஷனும் உள்ளவராக இருப்பார்.</p>
<p class="content">- லக்னத்திற்கு 8-ல் செவ்வாய் இருக்கும் ஜாதகர் உணர்ச்சி வசப்படக் கூடியவராகவும் கோபதாபங்கள் உடையவராகவும் இருப்பார்.</p>
<p class="content">லக்னத்துக்கு 12-ல் செவ்வாய் அமைந்துள்ள ஜாதகர் எப்போதும் சிந்திப்பவராகவும் கோபம், விருப்பு- வெறுப்பு உள்ளவராகவும் இருப்பார்.</p>
<p class="content">இதெல்லாம் பொதுவான குணங்கள். ஒருவரின் குணாதிசயங்களை நிர்ணயிக்கும் போது செவ்வாய் கிரக நிலையை வைத்து மட்டும் சொல்லக்கூடாது. ஒவ்வொரு கிரகமும் அமைந்துள்ள நிலையை வைத்து வெவ்வேறு குணாதிசயங்கள் அமையலாம். எனவே, நல்ல ஜோதிடரிடம் காட்டி முடிவு செய்வதுதான் நல்லது.</p>
<p style="text-align: right"><span style="color: #ff0000"><strong>- தொடரும்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ராசிபலன் </div>
<div class="subtitle1">பிப்ரவரி 18 முதல் மார்ச் 3 வரை</div>
<div class="subtitle2">நவக்கிரக ரத்னஜோதி சந்திரசேகரபாரதி </div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="824" alt="" src="http://cdnw.vikatan.com/sakthi/2014/03/zmqmfj/images/P176.jpg"></p>
<hr>
<p style="text-align: center"><img align="middle" alt="" src="http://cdnw.vikatan.com/sakthi/2014/03/zmqmfj/images/P177.jpg"></p>
<hr>
<p style="text-align: center"><img align="middle" width="600" height="836" alt="" src="http://cdnw.vikatan.com/sakthi/2014/03/zmqmfj/images/P178.jpg"></p>
<hr>
<p style="text-align: center"><img align="middle" width="600" height="946" alt="" src="http://cdnw.vikatan.com/sakthi/2014/03/zmqmfj/images/P179.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பிரிந்தவரையும் சேர்க்கும் பெருமாள் கோயில்...</div>
<div class="subtitle1">பொலிவுக்கு வருவது எப்போது? </div>
<div class="subtitle2">ஆலயம் தேடுவோம்! </div>
<div class="subtitle3">வி.ராம்ஜி</div>
<div class="subtitle4"></div>
<div class="content" style="border-top:1px solid #DDD;">
<p style="text-align: center"> <span style="color: #ff0000"><u><strong>வந்தவாசி - பாதிரி ஸ்ரீலக்ஷ்மி நாராயணப் பெருமாள் கோயில்</strong></u></span></p>
<p style="text-align: left"><span style="color: #ff0000"><strong>ப</strong></span>ட்டுக்கு மட்டுமின்றி பக்திக்கும் பெயர்பெற்ற நகரம் காஞ்சிபுரம். இந்த ஊரிலும் அதைச் சுற்றியுள்ள கிராமங்களிலும் ஏராளமான கோயில்கள் உண்டு. அவற்றுக்கு மன்னர் பெருமக்கள் ஏராளமான பொருளுதவிகளும் நிவந்தங்களும் அளித்திருக்கிறார்கள். ஒவ்வொரு காலகட்டத்திலும் கோயிலை சீர் செய்து அழகுடன் மிளிரச் செய்திருக் கிறார்கள். அதேபோல, நினைத்தாலே முக்தி தரும் திருவண்ணாமலை மற்றும் அதன் சுற்றுவட்டார ஊர்களி லுள்ள ஆலயங்களுக்கும் மிகுந்த பொருளுதவி தந்து வழிபட்டிருக்கிறார்கள்.</p>
<p class="content">அந்தக் காலத்தில், காஞ்சியில் கோயில் விழா நடந்தால், அதைத் தொடர்ந்து காஞ்சியைச் சுற்றியுள்ள கிராமத்துக் கோயில்களிலும் விழாக்கள் அமர்க்களப்படும். அதேபோல், திருவண்ணாமலை அருணாசலேஸ்வரர் ஆலயத்தில் விழாக்கள் நிறைவுற்ற பிறகு, அதனைச் சுற்றியுள்ள கிராமங்களில் அமைந்துள்ள கோயில்களில் விழாக் கொண்டாட்டங்கள் துவங்கும்.</p>
<p class="content">''அண்ணாமலையார் கோயில் விழாவெல்லாம் சிறப்பா முடிஞ்சுருச்சு. அடுத்து ஒரு பத்து நாள்ல, நாம எல்லாரும் குடும்பத்தோடு வண்டி கட்டிக்கிட்டு எந்த ஊருக்குப் போகப் போறோம்னு தெரியுமா?'' என்று ஊர்மக்கள் கூடிப் பேசுவார்கள். 'அடடா... அந்த ஊருக்கா? அங்கே உத்ஸவர் ரொம்ப அழகாச்சே!’ என்று சொல்லி உற்சாகமாவார்கள். பிறகு விழாவுக்கு முன்னதாக, இரட்டை மாட்டு வண்டி கட்டிக்கொண்டு, சமைத்த உணவையும், சமைப்பதற்கான பொருட்களையும் எடுத்துக்கொண்டு, குடும்பத்தாருடனும் அக்கம்பக்கத்தாருடனும் சேர்ந்து கிளம்புவார்கள்.</p>
<p class="content"><img alt="" align="left" width="300" height="408" src="http://cdnw.vikatan.com/sakthi/2014/03/zmqmfj/images/p36.jpg">இப்படித்தான் ஒருகாலத்தில், பாதிரி எனும் கிராமத்துக்கு கும்பல் கும்பலாக வண்டிகளில் வந்து இறங்கினார்கள் பக்தர்கள். திருவண்ணாமலை மாவட்டத்தில் உள்ளது வந்த வாசி. இங்கிருந்து காஞ்சிபுரம் செல்லும் சாலையில், சுமார் 3 கி.மீ. தொலைவில் உள்ளது பாதிரி கிராமம். இங்கே ஏரிக்கரைப் பகுதியில், ஜில்லென்று காற்று தவழும் இடத்தில், அற்புதமாகக் கோயில்கொண்டிருக்கிறார் ஸ்ரீநாராயணர். இங்கே, இந்தத் தலத்தில் ஸ்ரீலட்சுமி நாராயணப் பெருமாளாக, மடியில் ஸ்ரீலக்ஷ்மியைத் தாங்கி, அமரச் செய்தபடி திருக்காட்சி தருகிறார் திருமால். எனவே இவரின் திருநாமம் - ஸ்ரீலக்ஷ்மி நாராயணப் பெருமாள்.</p>
<p class="content">இந்தத் தலத்துக்கு பக்தர்கள் திரளாக வந்து, கோயில் விழாவில் கலந்துகொண்டு, 'நாராயணா... நாராயணா...’ என்று குரல் எழுப்பி, திருமாலை ஆத்மார்த்தமாக வணங்கி வழிபட்டார்கள். 'இந்த முறை பெருமாளோட அற்புதமான தரிசனம் கிடைச்சுதுப்பா. நிம்மதியா விவசாயம் பார்க்கலாம். நம்ம மண்ணுல போட்டதெல்லாம் பொன்னாகப் போவுது’ என்று நெக்குருகினார்கள். அதன் படியே விளைச்சல் அமோகமாக இருந்தது. விளைந்ததை எடுத்துக் கூடை கூடையாகச் சுமந்து கொண்டு, பெருமாளுக்குக் காணிக்கை செலுத்தினார்கள். 'அடுத்த முறையும் இதேபோல நல்ல விளைச்சலைக் கொடுப்பா சாமி’ என்று வேண்டிக்கொண்டார்கள். காடு செழிக்கவும், விளைச்சல் பெருகவும் அருள் செய்து, வீட்டில் தனமும் தானியமும் குறைவின்றி அள்ளித் தரும் திருமாலை, திருவண்ணாமலையைச் சுற்றியுள்ள மக்களும் காஞ்சியைச் சுற்றியுள்ள மக்களும் போற்றிக் கொண்டாடினர்.</p>
<p class="content">''ஒருகாலத்துல, ஓஹோனு இருந்த கோயில் இது. இந்தப் பக்கத்துல, ஸ்ரீலக்ஷ்மி நாராயணப் பெருமாள் கோயில் ரொம்பவே அபூர்வம்! அந்தக் காலத்தில் கோயிலில் திருவிழாவும் திருவீதியுலாவும் அமர்க்களப்படும். ஆனால், காலப்போக்கில் கோயில் சிதைந்து, வாகனங்களும் உடைந்து விட, திருவிழாவும் இல்லை; வழிபாடு களும் குறைஞ்சிடுச்சு!'' என்று வருத்தம் தோய்ந்த குரலில் தெரிவிக்கிறார் முன்னாள் கிராம நிர்வாக அலுவலர் கிருஷ்ணமூர்த்தி.</p>
<p style="text-align: center"><img alt="" align="middle" width="455" height="400" src="http://cdnw.vikatan.com/sakthi/2014/03/zmqmfj/images/p36a.jpg"></p>
<p class="content">''சுமார் ஆயிரம் வருடப் பழைமை வாய்ந்த கோயில் இது. சக்தியும் சாந்நித்தியமும் நிறைந்த ஆலயம். ஆனால், கோயிலுக்குக் கும்பாபிஷேகம் நடந்து பல வருடங்களாகி விட்டன!'' என்று வருத்தத்துடன் தெரிவிக் கிறார்கள், பாதிரி கிராமத்து மக்கள். தற்போது, ஊர்க்காரர்கள் ஒன்றாகச் சேர்ந்து 'லக்ஷ்மி நாராயணா ஆன்மிக இயக்கம்’ எனும் திருப்பணிக் கமிட்டியைத் துவக்கி, அதன் மூலம் கோயில் திருப்பணியை மேற்கொண்டு வருகின்றனர்.</p>
<p class="content"><img alt="" align="left" width="120" height="140" src="http://cdnw.vikatan.com/sakthi/2014/03/zmqmfj/images/p36b.jpg">''ரொம்ப வருஷமா வழிபாடே இல்லாம, கோயிலுக்குள்ளேயே நுழையமுடியாதபடி, முள்ளும் புதருமா கிடந்துது. இப்ப ஊர்மக்களின் ஒத்துழைப்போடு திருப்பணிக்குழு அமைச்சு, கோயிலைப் புனரமைப்புச் செய்யும் வேலை துவங்கியிருக்கு. சீக்கிரமே கும்பாபிஷேகமும் நடந்துடுச்சுன்னா, எங்களுக்கு அதைவிட வேற சந்தோஷம் இல்லை'' என்று கண்ணீர்மல்க தெரிவிக்கிறார்கள் திருப்பணிக் கமிட்டியினர்.</p>
<p class="content">புரட்டாசி வந்துவிட்டால், 30 நாட்களும் ஸ்வாமிக்கு அலங்காரம் என்ன, வீதியில் திருவுலா என்ன என்று ஊரே அமர்க்களப்படுமாம்.</p>
<p class="content">''என்ன பிரச்னைன்னாலும் இங்கே வந்து வேண்டிக்கிட்டா, சீக்கிரமே நமக்கு விடிவு காலம் பொறந்துடும். அவ்வளவு வரப்பிரசாதி ஸ்ரீலக்ஷ்மி நாராயணப் பெருமாள். குடும்பத்துல ஒற்றுமையே இல்லை, கணவன்- மனைவிக்குள்ளே சண்டையும் பூசலுமாவே இருக்கு, ஒருத்தரை யொருத்தர் புரிஞ்சுக்காம, கிழக்கும் மேற்குமா இருக்காங்கன்னு தவிச்சு மருகிக்கிட்டிருக் கிறவங்க, இங்கு வந்து ஸ்ரீலக்ஷ்மி நாராயணப் பெருமாளுக்கு வஸ்திரம் சார்த்தி, சர்க்கரைப் பொங்கல் நைவேத்தியம் பண்ணி, வேண்டிக் கிட்டாப் போதும்;  கணவனும் மனைவியும் அந்நியோன்யமாகிடுவாங்க'' என்கிறார் கிருஷ்ணமூர்த்தி.</p>
<p class="content">இத்தனை சாந்நித்தியம் மிகுந்த, ஸ்ரீலக்ஷ்மி நாராயணர் ஆலயத்தில் பழையபடி வழிபாடுகள் நடக்க வேண்டும்தானே! தன்னை நாடி வருவோருக்கெல்லாம் நிம்மதியையும் ஆனந்தத்தையும் பெருமாள் மனமுவந்து தர வேண்டும்தானே! சந்நிதிகளும் பிராகாரங்களும் பழைய கலைநயத்துடன் பொலிவுக்கு வந்தால்தானே, பெருமாள் மனம் குளிர்ந்து வரம் அருளுவார்!</p>
<p style="text-align: center"><img alt="" align="middle" width="450" height="200" src="http://cdnw.vikatan.com/sakthi/2014/03/zmqmfj/images/p36c.jpg"></p>
<p class="content">ஸம்ப்ரோக்ஷணம் எனப்படும் கும்பாபிஷேகம் நடக்கவேண்டும் என்பதுதான் பெருமாள் பக்தர்களின் ஒரே பிரார்த்தனை! ஸ்ரீலக்ஷ்மி நாராயணரின் கோயிலைப் புதுப் பொலிவுக்குக் கொண்டு வருவது பக்தர்களாகிய நம் ஒவ்வொருவரின் கடமை என்பதை உணர்ந்து, திருப்பணிக்குக் கைகொடுத்தால், விரைவில் கோயில் பொலிவுபெறும். கும்பாபிஷேகம் கோலாகலமாக நடைபெறும்.</p>
<p class="content">ஒரு பூஜைக்காகவும் தரிசனத்துக்காகவும் பூமாலைக்காகவும் நைவேத்தியத்துக்காகவும் பக்தர்கள் நாம் காத்திருக்கலாம். ஆனால், இதெல்லாம் நடைபெற வேண்டும் என்று பகவானே காத்திருக்கலாமா?</p>
<p style="text-align: center"><img alt="" align="middle" width="555" height="280" src="http://cdnw.vikatan.com/sakthi/2014/03/zmqmfj/images/p36d.jpg"></p>
<p class="content">புராதனப் பெருமைகொண்ட ஸ்ரீலக்ஷ்மி நாராயணப் பெருமாள்  கோயிலைப் பராமரித்து, பழுது நீக்கி, திருப்பணிகள் செய்து, பொலிவுக்குக் கொண்டுவருவது நம் ஒவ்வொருவரின் கடமை! அங்கே, வெகு விமரிசையாக கும்பாபிஷேகம் நடைபெற நம்மால் ஆனதைச் செய்வோம். நம் வீட்டையும் சந்ததியையும் பெருமாள் அருளிக் காப்பார்!</p>
<p style="text-align: right"><span style="color: #0000ff"><strong><u>படங்கள்: கா.முரளி</u></strong></span></p>
<p class="content"><span style="color: #ff0000"><strong><u>எங்கே இருக்கிறது?</u></strong></span></p>
<p class="content"><span style="color: #ff0000"><strong>தி</strong></span>ருவண்ணாமலை மாவட்டத்தில் உள்ளது வந்தவாசி. இங்கிருந்து காஞ்சிபுரம் செல்லும் வழியில், சுமார் 3 கி.மீ. தொலைவில் உள்ளது பாதிரி கிராமம். இங்கே சக்தியும் சாந்நித்தியமும் கொண்ட ஸ்ரீலக்ஷ்மிநாராயணப் பெருமாள் கோயில் அமைந்துள்ளது.</p>
<p class="content">மெயின் ரோட்டில் இருந்தபடியே கோயிலைப் பார்க்கலாம். வந்தவாசியில் இருந்து பஸ் வசதி உண்டு. ஆட்டோவிலும் செல்லலாம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இதோ... எந்தன் தெய்வம்! - 24</div>
<div class="subtitle1">மாங்கல்யம் காக்கும் பிரம்மோத்ஸவ தரிசனம்! </div>
<div class="subtitle2">வி.ராம்ஜி </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>பால்ய</strong></span> வயதில், நாம் பார்க்கிற நிகழ்வுகள் அனைத்தும் அப்படியே நம் மனத்துள் பதிந்துவிடும். அது சிறுவயதில் நாம் பார்த்த கபடி விளையாட்டாகவும் இருக்கலாம்; கடவுள் வழிபாடாகவும் இருக்கலாம். அப்படிப் பதிந்த நல்ல விஷயங்கள் நெஞ்சில் நினைக்க நினைக்க, தித்திப்புக் கரைசலென வழிந்து, மகிழ்ச்சியையும் நிம்மதியையும் தரும்.</p>
<p class="content">''சின்ன வயசுல நான் பார்த்து பிரமிச்சுப்போன பிரமாதமான கோயில், முன்னூர் சிவன் கோயில். எங்க அம்மாவோட ஊர் இதுதான். இப்ப வளர்ந்து பெரியாளாகி, குடும்பம் குழந்தை கள்னு வந்துட்டதால, அடிக்கடி இங்கே வரமுடியலை. ஆடவல்லீஸ்வரரை அடிக்கடி தரிசனம் பண்ணவும் முடியலை. ஆனா, என் பள்ளி வயசுல லீவுன்னா, உடனே முன்னூருக்கு ஓடி வந்துடுவேன். இதோ, இந்த ஆடவல்லீஸ்வரர் கோயிலும், பக்கத்துல இருக்கிற குளமும்தான் எங்களுக்கு விளையாட்டுக் களம்'' என்கிறார் ராசு. அரசுப் போக்குவரத்துக் கழகத்தில், சென்னை- கோயம்பேடு பணிமனையில் பணிபுரிகிறார்.</p>
<p class="content">''அப்பெல்லாம் வழிபாடு, கோயில் திருவிழா எதுவும் நடக்காமதான் இருந்துச்சு. கோயில் ஒரே முள்ளும் புதருமா இருந்தா, விழா எப்படி நடக்கும்? அப்புறமா ஊர்ப் பெரியவங்க எல்லாரும் ஒண்ணாச் சேர்ந்து, கோயிலை சுத்தம் பண்ணினாங்க. ஆளுக்குக் கொஞ்சம் காசு போட்டு, சின்னச் சின்ன வேலைகளைச் செஞ்சு, வழிபாட்டுக்கு வழிசெஞ்சாங்க.</p>
<p class="content">அப்ப நான் ஏழாவதோ எட்டாவதோ படிச்சிட்டிருந்தேன். கோயிலைச் சுத்தம் பண்ற கூட்டத்துல நானும் சேர்ந்து, கல்லைச் சுமந்துட்டுப் போய், வெளியே போட்டிருக்கேன். புதரா மண்டிக் கிடக்கிற செடிகளையெல்லாம் அறுத்து ஓரமா எறிஞ்சிருக்கேன். சின்ன வயசுலயும் சரி, இப்ப இவ்ளோ வளர்ந்துட்ட பிறகும் சரி... மனசுல ஏதாவது துக்கமோ கஷ்டமோ ஏற்பட்டுச்சுன்னா, உடனே ஆடவல்லீஸ்வரரைத்தான் நினைச்சுக்குவேன். மனசார வேண்டிக்குவேன். என் கஷ்டமும் துக்கமும் சட்டுன்னு விலகிப் போயிடும்'' என்று சிலிர்த்தபடி சொல்கிறார் ராசு.</p>
<p style="text-align: center"><img align="middle" width="420" height="580" alt="" src="http://cdnw.vikatan.com/sakthi/2014/03/zmqmfj/images/p28.jpg"></p>
<p class="content">''லீவுல அம்மாவோட ஊருக்கு, அதாவது பாட்டியோட வீட்டுக்கு வர்றது தனி சுகம். 'கோயில் திருவிழா அன்னிக்கு எல்லாரும் அவசியம் வந்து சேருங்க’ன்னு பாட்டிகிட்டேர்ந்து கடுதாசி வரும். அந்த அழைப்புக்காகத்தானே காத்துட்டிருக்கோம்னு அப்பா- அம்மாவோடு நாங்க கிளம்பிப் போய் பண்ற லூட்டி இன்னிக்கு வரைக்கும் பசுமையா நினைவுல இருக்கு!</p>
<p class="content">சித்திரை மாசத்துல ஸ்ரீஆட வல்லீஸ்வரர் கோயில்ல, வேல் பூஜைன்னு ஒரு விழா நடக்கும். அதாவது, யுத்தத்துல மன்னர் வெற்றி பெறணுங்கறதுக்காக, முருகப்பெருமானே இங்கே வந்து வேல் கொடுத்து, வெற்றி நிச்சயம்னு சொல்லி அருளினாராம். அதனால, வருஷாவருஷம் சித்திரை மாசத்துல வேல் பூஜை சிறப்பா நடக்கும். அப்ப, முருகக் கடவுள்தான் பிரதான தெய்வம்.</p>
<p class="content">ஒவ்வொரு நாளும் ஒவ்வொரு அலங்காரத் துல, முருகன் திருவீதியுலா வருவார். நாங்கள்லாம் பின்னாடியே போவோம். அப்படிப் போற இடங்கள்ல சர்க்கரைப் பொங் கல், புளியோதரை, தயிர்சாதம்னு பிரசாதம் கிடைக்கும். ஒவ்வொண்ணும் ரொம்ப டேஸ்ட்டா இருக்கும். உண்மையா சொல்ல ணும்னா, சின்ன வயசுல இதையெல்லாம் சாப்பிடணுங்கறதுக்காகத்தான் கோயிலுக்கே போனோம். ஆனா, பிரசாதத்தைவிட கடவுள்தான் முக்கியம்கறதை அப்புறம்தான் உணர்ந்தோம்'' என நெக்குருகிச் சொல்கிறார் மேல்மருவத்தூர் புனிதா.</p>
<p class="content"><img align="left" width="250" height="161" alt="" src="http://cdnw.vikatan.com/sakthi/2014/03/zmqmfj/images/p28b.jpg">''வேல் பூஜைக்குப் போயிட்டு வந்துட்டோம்; இனி, பில்லி சூனியமோ, காத்துக்கருப்போ நம்மளை அண்டாதுன்னு எங்க அம்மா சொல்லுவாங்க. இன்னிக்கு நான் அரசு வேலை, அரசுப் போக்குவரத்துக் கழகத்துல கௌரவமான சம்பளம், குடும்பம், குழந்தைகள்னு நல்லா இருக்கேன்னா, அதுக்கு இந்த முன்னூர் கோயில்தான் காரணம்; ஸ்ரீஆடவல்லீஸ்வரர்- ஸ்ரீபெரியநாயகியோட பேரருள்தான் காரணம்'' என்கிறார் ராசு.</p>
<p class="content">''மாசி மாசம் நடக்கற பிரம்மோத்ஸவ விழா இங்கே பிரசித்தம்! பத்து நாள் விழாவுல, ஊரே அமர்க்களப்படும். ஒவ்வொரு நாளும் ஸ்ரீஆடவல்லீஸ்வரரையும் ஸ்ரீபெரியநாயகி அம்பாளையும் விதம்விதமான அலங்காரத் துல பார்க்கும்போதே, நம்ம பாவமெல்லாம் பறந்தோடிட்ட மாதிரி ஓர் உணர்வு ஏற்படும். இங்கேயுள்ள விநாயகர், ரொம்பவே சக்தி வாய்ந்தவர். 'இவருக்கு ஒரு கை நிறைய அருகம்புல் எடுத்து சார்த்தி வேண்டிக்கிட்டா போதும்... நமக்கு எப்பவுமே வழித்துணையா, பக்கத்துணையா வருவார்’னு அப்பா சொல்லுவார். அன்னிலேருந்து, போகும் போதெல்லாம், விநாயகருக்கு மறக்காம அருகம்புல் சார்த்தறதை வழக்கமாவே வைச்சிருக்கேன்'' என்கிறார் ரமேஷ்.</p>
<p class="content">விழுப்புரம் மாவட்டம், திண்டிவனத்துக்கு அருகில் உள்ள முன்னூர் தலத்தைப் பற்றி, இப்படி உருகி உருகி ஏராளமான தகவல்களைச் சொல்கிறார்கள் வாசகர்கள்.</p>
<p class="content">முன்னூற்று மங்கலம் என்று போற்றப்பட்டு, இன்றைக்கு முன்னூர் என்று சொல்லப்படுகிற இந்தத் தலத்துக்கு ஒருமுறையேனும் வந்து, சிவ தரிசனம் செய்து வணங்கி வழிபட்டால், வாழ்வில் சகல ஐஸ்வரியங்களையும் பெறலாம் என்பது கண்கூடு. தீராத நோயுடன் அவதிப்பட்டு வந்தவர் கள், இங்கு வந்து நோய் தீர்ந்து ஆரோக்கியத்துடன் வாழ்கிறார்கள்.</p>
<p style="text-align: center"><img align="middle" width="550" height="332" alt="" src="http://cdnw.vikatan.com/sakthi/2014/03/zmqmfj/images/p28a.jpg"></p>
<p class="content">தோஷங்களால் கல்யாணம் தடைப்பட்ட ஆண்களும் பெண் களும் இங்கு வந்து, அம்பாளுக்குப் புடவையும் சிவனாருக்கு வஸ்திரமும் சார்த்தி, சர்க்கரைப் பொங்கல் நைவேத்தியம் செய்து வேண்டிக்கொண்டதில், சீக்கிரமே கல்யாண வரம் கைகூடி, ஜாம் ஜாமென்று திருமணம் நடந்தேறிய சம்பவங்கள் ஏராளம்.</p>
<p class="content">''எனக்குத் தெரிந்து, திருச்சியில் இருந்து ஒரு குடும்பம் இங்கே வந்திருந்தது. 'என் பெண்ணுக்குக் கல்யாணம் தள்ளிப் போயிக்கிட்டே இருக்கு. போகாத கோயில் இல்லை; செய்யாத பரிகாரம் இல்லை. ஆனாலும், 34 வயசாகியும் இன்னும் அவளுக்குக் கல்யாணமாகலை’ன்னு சொல்லி, இங்கே வந்து வேண்டிக்கிட்டுப் போனாங்க. அடுத்த ரெண்டாவது மாசமே வந்து, 'பொண்ணுக்கு மாப்பிள்ளை கிடைச்சாச்சு. நல்ல குடும்பம். மாப்பிள்ளை அருமையான குணம். கல்யாணப் பத்திரிகை அடிச்சாச்சு! அதான், இங்கே ஸ்வாமி சந்நிதில பத்திரிகை வைச்சு, வேண்டிக்கலாம்னு வந்தோம்’னு சொன்னாங்க. நெகிழ்ந்து போயிட்டேன். இந்தக் கோயிலோட சாந்நித்தியத்தை உணர்ந்து, தேடி வர்ற பக்தர்களின் எண்ணிக்கை நாளுக்கு நாள் அதிகரிச்சுக்கிட்டே இருக்கு!'' என்கிறார் பஞ்சாயத்துத் தலைவி வசந்தி.</p>
<p class="content">மகான்களும் ரிஷிகளும் வழிபட்டுப் பலன் பெற்ற தலத்தில், மன்னர் பெருமக்களுக்கு அருள் புரிந்த திருக்கோயிலில், வாழ்வில் ஒருமுறையேனும் உங்களின் பாதம் பட்டால் போதும்... நீங்கள் நினைத்த காரியங்கள் யாவும் இனிதே நடந்தேறி, உங்கள் வாழ்க்கையே நல்லவிதமாக மாறும்.</p>
<p class="content"><img align="right" width="250" height="175" alt="" src="http://cdnw.vikatan.com/sakthi/2014/03/zmqmfj/images/p28c.jpg">''இதோ, வருகிற பிப்ரவரி மாதம் 18-ஆம் தேதியில் இருந்து பிரம்மோத்ஸவ திருவிழா நடை பெறுகிறது. இந்தப் பத்து நாள் விழாவில், ஏதேனும் ஒருநாளில் இங்கு வந்து ஸ்ரீஆடவல்லீஸ்வரரையும் ஸ்ரீபெரியநாயகி அம்பாளையும், மற்றொரு சந்நிதியில் திகழும் ஸ்ரீகாமாட்சி அம்பாளையும் ஸ்ரீசுப்ரமணியரையும் வணங்கி வழிபடுங்கள். வாழ்க்கையில் நிச்சயம் முன்னுக்கு வருவீர்கள். இது உறுதி!'' என்று பூரிப்புடன் சொல்கிறார் வழக்கறிஞர் முருகேசன்.</p>
<p class="content">காஞ்சி மகான் தரிசித்து, 'திருப்பணியைத் துவக்குக’ என்று அருளிய ஆலயத்தில் நடைபெறும் பிரம்மோத்ஸவ விழாவில் கலந்துகொள்ளுங்கள்.</p>
<p class="content">வியாக்ரபா தருக்கும் பதஞ்சலி முனிவருக் கும் காட்சி தந்த ஸ்ரீஆடல்வல்லான் ஸ்ரீநடராஜப் பெருமானின் அழகுத் திருமேனியை கண்ணார தரிசியுங்கள். ஆயுள் பலம் தரும் ஸ்ரீவாஞ்சியம் தலத்துக்கு இணையான இந்தத் தலத்து இறைவனை வணங்குங்கள். இறையருள் கிடைக்கப் பெற்று இனிதே வாழ்வீர்கள்!</p>
<p style="text-align: right"><span style="color: #ff0000"><strong>- வேண்டுவோம்</strong></span></p>
<p style="text-align: right"><span style="color: #ff0000"><strong>படங்கள்: ரா.மூகாம்பிகை</strong></span></p>
<p class="content"><u><span style="color: #0000ff"><strong>எங்கே இருக்கிறது?</strong></span></u></p>
<p class="content"><span style="color: #ff0000">வி</span>ழுப்புரம் மாவட்டத்தில் உள்ளது திண்டிவனம். இங்கிருந்து மரக்காணம் செல்லும் வழியில், சுமார் 19 கி.மீ. தொலைவில் உள்ளது ஆலங்குப்பம். இந்த ஊரில் இருந்து கிளை பிரிந்து செல்லும் சாலையில் சுமார் 2 கி.மீ. தொலைவு பயணித்தால், முன்னூர் கிராமத்தையும் ஸ்ரீஆடவல்லீஸ்வரர் ஆலயத்தையும் அடையலாம். திண்டிவனம்- முன்னூர் இடையே 22-ம் நம்பர் அரசு டவுன்பஸ் இயங்குகிறது. எனினும், பஸ் வசதி குறைவுதான். ஆலங்குப்பத்தில் இருந்து ஆட்டோவில் செல்லலாம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பத்துமலை அருகே பரந்தாமன் தரிசனம்! </div>
<div class="subtitle1">மலேசிய தரிசனம்! </div>
<div class="subtitle2">பி.என்.பரசுராமன் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>வி</strong></span>ளக்கின் அடியில் அவ்வளவாக வெளிச்சம் இருக்காது. அந்த விளக்கில் இருந்து சற்று தொலைவில்தான் அதன் ஒளி வெள்ளம் பாய்ந்து பிரகாசிக்கும். சாதாரண விளக்குக்கே இப்படியென்றால், ஞான விளக்குக்கு..?</p>
<p class="content">உலகுக்கே 'கீதை’ என்னும் ஞான தீபத்தை ஏற்றி உயரே தூக்கிப்பிடித்த கீதாசார்யனுக்கு, கீதை தோன்றிய நம் நாட்டிலோ அல்லது உலகிலேயே வேறெங்குமோ இல்லாத அளவுக்கு, பிரமாண்டமானதொரு கீதோபதேச சிலையை மலேசியாவில் நிறுவி இருக்கிறார்கள். மலேசியா என்றதுமே, ஆகாயம் அளாவ நிற்கும் பத்துமலை முருகன்தான் நம் நினைவுக்கு வருவார். இப்போது அவர் அருகிலேயே, அவர் மாமனான கீதோபதேச கண்ணனும், 'அனுமன் முற்றம்’ என்ற பகுதியில் இடம்பெற்றிருக்கிறார்.</p>
<p class="content">நுழைவாயிலிலேயே, விஸ்வரூபம் எடுத்த நிலையில்- ஆஞ்ச நேயர் தன் உள்ளத்தில் எழுந்தருளி இருக்கும் சீதாராமரை நமக்குக் காண்பிக்கிறார். அவருக்குப் பின்னால், பெரும் குகை ஒன்று இருக்கிறது. அதன் வாயிலின் மேற்புறத்தில், 'சுயம்பு லிங்கக் குகை’ என எழுதப்பட்டிருக்கிறது. குகையின் உட்புறமாக வலது கைப் புறத்தில், ஏறத்தாழ நூறு அடிக்கு மேல் உள்ள உயரமான இடத்தில் ஒரு சுயம்புலிங்கம் (தானாகவே உருவான சிவலிங்கம்) உருவாகி உள்ளது. அது தவிர, குகையின் உள்ளே ராமாயணக் காட்சிகள்... புத்திர காமேஷ்டி யாகம் முதல் ஸ்ரீசீதாராமப் பட்டாபிஷேகம் வரையிலான அனைத்துக் காட்சிகளும் மிக அற்புதமான வண்ணச் சிலை களாக உள்ளன. ஒவ்வொன்றும் நிகழ்காலத்தில் நேரில் காண் பது போன்று அவ்வளவு தத்ரூபமாகத் திகழ்கின்றன.</p>
<p style="text-align: center"><img align="middle" width="600" height="427" alt="" src="http://cdnw.vikatan.com/sakthi/2014/03/zmqmfj/images/p14b.jpg"></p>
<p class="content">குறிப்பாக, கும்பகர்ணன் படுத்திருக்கும் தோற்றத்தை பிரமாண்டமான முறையில் அமைத்திருக்கிறார்கள். தூங்குகின்ற கும்பகர்ணனை வீரர்கள் பலர் எழுப்பும் காட்சி, அப்படியே கம்பரின் பாடல்களுக்கு விளக்க உரை போல கண்களுக்கு எதிரில் காணக் கிடைக்கிறது.</p>
<p class="content">ராமாயணக் காட்சிகள் நிறைந்த இந்தக் குகைக்கும், அனுமன் முற்றத்தின் தொடக்கத்திலேயே இருக்கும் விஸ்வரூப ஆஞ்சநேயருக்கும் நடுவேதான்... உலகிலேயே பிரமாண்டமான 'கீதோபதேச சிலை’ நிறுவப்பட்டுள்ளது.</p>
<p class="content"><img align="left" width="120" height="140" alt="" src="http://cdnw.vikatan.com/sakthi/2014/03/zmqmfj/images/p14c.jpg">சீறிப் பாய்ந்து செல்லத் தயாராக இருக்கும் குதிரைகள், அவற்றின் கடிவாளங்களைக் கையில் பிடித்தபடி தேரில் நின்ற நிலையில் கீதோபதேசம் செய்யும் கண்ணன், அவர் எதிரில் கைகளைக் குவித்தபடி பணிவோடு கீதோபதேசத்தைக் கருத்தோடு கேட்கும் அர்ஜுனன்..!</p>
<p class="content">கண்ணனின் பின்னால் தேரின் பின்பகுதியும், பின் சக்கரங்களும் அமைந்திருக்க, (தொடக்கத் தில் உள்ள விஸ்வரூப ஆஞ்சநேயரைவிட உயரமான) வண்ணமிகு நாராயணர் சிலை, நின்ற நிலையில் அமைக்கப்பட்டுள்ளது.</p>
<p class="content">அவருக்குப் பின்புறத்தில் இருக்கும் குகையின் மேற்பகுதி முகடுகளிலும், பத்து மலை முகடுகளிலும் மேகங்கள் ஊர்ந்து போக, மலைகளில் இருந்து சிற்றருவிகள் விழ, அவற்றில் இருந்து பன்னீர்த் துளிகளைப் போலத் தண்ணீர்த் துளிகள் தெளிக்க... தேரின் குதிரைகளின் முன்னால் அமைக்கப்பட்டிருக்கும் நீரூற்றுகளில் இருந்தும் தண்ணீர்த் துளிகள் தெளிக்க... இப்படிப்பட்ட குளுமையான சூழலின் நடுவே அமைக்கப்பட்டிருக்கும் கீதோபதேச சிலை, இரவில் வண்ணமயமான விளக்குகளின் ஒளியில் மிகவும் ரம்மியமாக மனத்தைக் கவர்கிறது.</p>
<p class="content">ராமாயணத்தில் தூது சென்றவ ரின் (ஆஞ்சநேயர்) அருகே, மகா பாரதத்தில் தூது சென்றவரின் (கண்ணனின்) சிலையைப் பொருத்த மாக அமைத்தவர்கள், அதற்கு வேறொரு காரணமும் கூறினார்கள்.</p>
<p class="content">'கண்ணன் அர்ஜுனனுக்குக் கீதோபதேசம் செய்தபோது, அந்தத் தேரின் கொடியில் இருந்தபடி அதைக் கேட்டவர் ஆஞ்சநேயர். அதனால்தான் அவர் அருகிலேயே இந்தக் கீதோபதேசச் சிலையை நிர்மாணித்தோம்’ என்றார்கள்.</p>
<p class="content">கண்ணன் உபதேசம் செய்யும் அந்தப் பிரமாண்டமான காட்சி யைப் பார்ப்பதற்காக, சூரியபகவா னும் தன் தேரை திசை திருப்பி ஓட்டிக்கொண்டு வந்துவிட்டார். ஆம்! சூரியன் திசை திரும்பிப் பயணத்தைத் தொடங்கும் உத்தராயன புண்ணிய காலமான, 'தை’ மாத முதல் தேதியன்று...</p>
<p class="content"><span style="color: #ff6600">கீதை சொன்ன கண்ணன் வண்ணத் தேரில் வருகிறான்<br>
கேட்டவர்க்குக் கேட்டபடி வாழ்வு தருகிறான்</span> - என்று சீர்காழியின் பாடலும்,</p>
<p class="content"><span style="color: #ff6600">வயலைத்தேடி பொழியும் மழைபோல் வருகின்றான் கண்ணன்</span> - என்று டி.எம்.எஸ். பாடலும் மலைகளில் எல்லாம் எதிரொலிக்க, அந்தப் பிரமாண்டமான 'கீதோபதேச சிலை’ திறக்கப்பட்டது.</p>
<p style="text-align: center"><img align="middle" width="500" height="266" alt="" src="http://cdnw.vikatan.com/sakthi/2014/03/zmqmfj/images/p14.jpg"></p>
<p class="content">மலேசியாவில் உயர்ந்த விருதுகளைப் பெற்ற டான் ஸ்ரீடத்தோ ஆர்.நடராஜர் இந்தச் சிலையைத் திறந்து வைத்துப் பேசும்போது, சிலையைப் பற்றிய விவரங்களைக் குறிப்பிட்டார்.</p>
<p class="content">''ஏறத்தாழ மூன்று ஆண்டுக் காலமாக உருவானது இந்தச் சிலை. 43 அடி உயரமும், 90 அடி நீளமும் கொண்ட இந்தச் சிலையில் 13 குதிரைகள் உள்ளன. கீதை சொல்லும் கண்ணனின் கைப்பிடியில் <img align="right" width="120" height="179" alt="" src="http://cdnw.vikatan.com/sakthi/2014/03/zmqmfj/images/p14a.jpg">கடிவாளங்களோடு அந்த 13 குதிரைகளையும் அமைத்தோம்.ஞானேந்திரியங்கள்- 5, கர்மேந்திரியங்கள்- 5, மனம் - புத்தி அகங்காரம் என்பவை மூன்று; ஆக, மொத்தம் 13. இவற்றை உணர்த்துவதற்காகவே 13 குதிரைகள் வைத்தோம்.</p>
<p class="content">அவற்றிலும், மனம் போன போக்கில் ஓரம் போகக்கூடாது என்று, முதலில் ஒரு குதிரையை வைத்து, அதன் பின்னால் ஆறு ஜோடிக் குதிரைகளை அமைத்து, கடிவாளங்களைக் கண்ணன் கைப்பிடியில் அமைத்தோம். கீதை சொல்லும் அந்தக் கண்ணன் நமக்கு நல்வழி காட்டட்டும்'' என்று குறிப்பிட்டார் நடராஜர்.</p>
<p class="content">உலகிலேயே மிகப்பெரிய அளவில் நிர்மாணிக்கப்பட்ட, அந்தக் கண்ணனின் அழகுமிகு எழில் கோலம் நம் கண்களையும் கருத்தையும் கவர்ந்தது.</p>
<p class="content">கண்ணனின் காட்டிய வழியில் நடப்போம்!</p>
<p class="content">கசக்கிப் பிழியும் துயரங்களைக் கடப்போம்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆயுளை அதிகரிக்கலாம்! </div>
<div class="subtitle1">மேலே... உயரே... உச்சியிலே..! - 9</div>
<div class="subtitle2">வெ.இறையன்பு, ஓவியம்: அனந்த பத்மநாபன்</div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="130" alt="" src="http://cdnw.vikatan.com/sakthi/2014/03/zmqmfj/images/p121b.jpg"></p>
<p class="content"><span style="color: #ff0000"><strong>ஒ</strong></span>ரு சின்ன புதிர்... சட்டென்று பதில் சொல்லுங்கள், பார்ப்போம்!</p>
<p class="content">சில நாய்கள் ஏகாந்தமான சாலையில் சென்று கொண்டிருக்கின்றன. ஒரு நாய்க்குப் பின்னால் இரண்டு நாய்களும், ஒரு நாய்க்கு முன்னால் இரண்டு நாய்களும், ஒரு நாய் நடுவிலும் சென்றுகொண்டிருக்கிறது. அப்படியென்றால், இந்த வரிசையை அமைக்க மிகக் குறைவாக எத்தனை நாய்கள் தேவைப்படும்?</p>
<p class="content">பெரும்பாலானோர் 'ஐந்து நாய்கள்’ என்றுதான் பதிலளிப்பார்கள். ஆனால், மூன்று நாய்கள் என்பதுதான் சரியான விடை.  எனவே, கணிதமாக இருந்தாலும் சரி, பொருளாதாரமாக இருந்தாலும் சரி... குறைந்த எண்ணிக்கையில் அதிக பயனைப் பெறுவதுதான் சரியான விடையாக இருக்கமுடியும்.</p>
<p class="content">எதையும் அவசரப்பட்டுச் செய்துவிடக்கூடாது. ஆழ்ந்து யோசிக்க வேண்டும். எந்தப் புதிருக்கும் எளிதான விடை இருக்கக்கூடும். ஆனால், ஏதோ நுட்பம் இருப்பதால்தான், அந்த விடை எளிதாகத் தெரிந்துவிடாதபடி, புதிராக ஆக்கப்பட்டுள்ளது. எனவே, சரியான விதத்தில் யோசித்து, சரியான விடையைக் கண்டுபிடிக்க வேண்டும். தொடர்ந்த பயிற்சியின் மூலம், இதை நம்மால் சாதிக்க முடியும்.  </p>
<p class="content">இந்தியாவில், விக்கிரமாதித்தன் கதைகள் மிகவும் புகழ் வாய்ந்தவை. அதில் சொல்லப்பட்டிருக்கும் புதிர்கள் பலவற்றுக்கு விடை காண்பது சிரமம். வழக்கமான யோசனை யில் இருப்பவர்களால் அந்தப் புதிர்களுக்கு விடைகாண முடியாது.  </p>
<p class="content">விக்கிரமாதித்தன் கன்னியாபுரி மன்னன். அவனது பிரதம மந்திரி, பட்டி என்பவன். தேவலோகத்தில் இந்திரன் சபையில் ஊர்வசி, ரம்பை இருவரில் யார் அதிக சிறப்பு வாய்ந்த நடன மாது என்கிற போட்டி ஏற்பட்டது. தீர்ப்பு வழங்க விக்கிரமாதித்தன் அழைத்துச்செல்லப்பட்டான்.  </p>
<p class="content">முதலில், ரம்பையின் நடனம் ஆரம்பமாயிற்று. அவள் ஆடல் கண்டு அனைவரும் மயங்கினர். அடுத்து, ஊர்வசியும் அனைவரையும் ஈர்க்கும் விதத்தில் சிறப்பாகவே ஆடினாள்.  </p>
<p class="content">இருவரின் நடனத்தையும் கண்டுகளித்த விக்கிரமாதித்தன், இருவரும் இணைந்து நடனமாடவேண்டும் என்று கேட்டுக் கொண்டான். அதன்படி, மறுநாள் இருவரின் நடனமும் நடப்பதாக முடிவானது.  </p>
<p class="content">இதனிடையில், நந்தவனம் சென்று, தேவலோக புஷ்பங்களைப் பறித்து வந்து, இரண்டு பூச்செண்டுகள் தயார் செய்தான் விக்கிர மாதித்தன். மறுநாள் நடனப் போட்டி தொடங்குவதற்கு முன்னதாக ரம்பை, ஊர்வசி இருவரிடமும் ஆளுக்கொரு பூச்செண்டைக் கொடுத்து, ''நீங்கள் வெறும் கையோடு நடனமாடுவதைவிட, கையிலே பூச்செண்டைப் பிடித்துக்கொண்டு ஆடினால் அலங்காரமாக இருக்குமே!' என்றான்.</p>
<p class="content">ரம்பையும் ஊர்வசியும் மிக மகிழ்ச்சியுடன் அந்தப் பூச்செண்டைக் கையில் பிடித்தபடி ஆடினார்கள். சிறிது நேரத்தில், ரம்பையின் நடனம் பிசகியது. கால்கள் தடுமாறின. அவள் பூச்செண்டைத் தூக்கியெறிந்துவிட்டாள். ஆனால், ஊர்வசியோ இறுதிவரை பூச்செண்டைப் பிடித்தபடி நேர்த்தியாக ஆடினாள்.</p>
<p style="text-align: center"><img align="middle" width="600" height="493" alt="" src="http://cdnw.vikatan.com/sakthi/2014/03/zmqmfj/images/p121a.jpg"></p>
<p class="content">'ஊர்வசியின் நடனமே நுட்பமானது. ஊர்வசியே வென்றாள்' என்று தீர்ப்புக் கூறினான் விக்கிரமன்.</p>
<p class="content">'அது எப்படி?' என்று இந்திரன் கேட்டான்.  </p>
<p class="content">ஊர்வசியிடமிருந்து பூச்செண்டைத் திரும்ப வாங்கி, அதனுள் தான் வைத்துத் தைத்த வண்டை எடுத்து அவையினரிடம் காண்பித்த விக்கிரமன், 'இந்தப் பூச்செண்டை ஊர்வசி மிருதுவாகக் கையாண்டதால், வண்டு கொட்டாமல் செம்மையாக ஆடினாள். ரம்பை இதை இறுக்கிப் பிடித்ததால், வண்டு கொட்டி, அவள் நடனம் தடுமாறியது; செண்டையும் தூக்கியெறிந்தாள்!' என்றான்.  </p>
<p class="content">விக்கிரமாதித்தனின் மதி நுட்பத்தை உணர்ந்து மகிழ்ந்த இந்திரன், ஒரு சிம்மாசனத்தை அளித்து, 'இதில் அமர்ந்தபடி, ஆயிரம் ஆண்டுகள் வரை ஆட்சி செய்து வருவாய்' என்று வரமளித்தான்.  </p>
<p class="content">இதை அறிந்த பட்டி, தானும் அதிக ஆண்டுகள் வாழ வேண்டுமன்று காளியை நோக்கித் தவம் இருந்தான்.</p>
<p class="content">'நீ கேட்கும் வரம் கைகூட வேண்டுமென்றால், விக்கிரமாதித் தனின் தலையை இந்தப் பீடத்தில் வைக்க வேண்டும்' என்றாள் காளி. பட்டி உடனே அரண்மனைக்குச் சென்று, உறக்கத்திலிருந்த விக்கிரமனை எழுப்பி, 'அரசே! ஒரு காரியத்துக்காக உங்கள் தலை தேவைப்படுகிறது!' என்றான்.</p>
<p class="content">'மகிழ்ச்சி! எடுத்துச் செல்!' என்றான் விக்கிரமன்.</p>
<p class="content">விக்கிரமாதித்தனின் தலையை வாளால் வெட்டி எடுத்துச் சென்று, தேவியின் பலிபீடத்தில் வைத்தான் பட்டி. காளி மனம் மகிழ்ந்து, அவனுக்கு 2,000 ஆண்டு ஆயுளையும், மேலும் பல சிறப்புகளையும் அளித்தாள்.</p>
<p class="content">பட்டி சத்தமாகச் சிரித்தான்.</p>
<p class="content">காளியம்மன் காரணம் கேட்க, 'எங்கள் அரசன் தேவர் களிடம் ஆயிரம் ஆண்டு ஆட்சி புரிய வரம் வாங்கி வந்து சில மாத காலம்கூட ஆகவில்லை; அதற்குள் கழுத்து அறுபட்டு, அவன் தலை உன் பலி பீடத்தில் இருக்கிறது. தேவாதி தேவர்களின் வரம் இந்த நிலைக்கு உள்ளானால், நீ கொடுத்த வரம் எப்படிப் பலிக்கும் என்பதை எண்ணியே சிரித்தேன்' என்றான் பட்டி.</p>
<p class="content">'பட்டி, என் வார்த்தைக்கு பங்கம் வராது. நான் சொல்கிறபடி செய். உன் அரசன் உயிர் பிழைப்பான்!'' என்ற தேவி, எலுமிச்சம்பழமும் திருநீறும் தந்து, விக்கிரமனின் தலையை எடுத்துச் சென்று அவனது உடலில் பொருத்தி, கும்ப தீர்த்தத்தைத் தெளித்து, திருநீற்றைத் தடவுமாறு தெரிவித்தாள்.</p>
<p class="content">பட்டி அவ்விதமே செய்ய, விக்கிரமாதித்தன் உயிர் பெற்றான். அவனிடம் பட்டி, தான் அம்மனிடம் 2,000 ஆண்டு ஆயுளைப் பெற்று வந்த தகவலைக் கூறினான்.</p>
<p class="content">'பட்டி! தேவர்கள் எனக்குக் கொடுத்த ஆயுளோ ஆயிரம் ஆண்டு. நீ இரண்டாயிரம் ஆண்டுகள் வாழ ஆயுள் பெற்று வந்துள்ளாய். நாம் இருவரும் சம ஆயுள் வாழ வழியில்லாமல் போய்விட்டதே?' என்றான் விக்கிரமாதித்தன்.</p>
<p class="content"><img align="right" width="100" height="351" alt="" src="http://cdnw.vikatan.com/sakthi/2014/03/zmqmfj/images/p121.jpg">'அரசே! வருந்தாதீர்கள். உங்கள் ஆயுள் ஆயிரம் ஆண்டு என தேவர்கள் உங்களுக்கு வரம் தரவில்லை. ஏறிய சிம்மாசனத்திலிருந்து இறங்காமல் ஆயிரம் ஆண்டுக் காலம் ஆட்சி புரிவீர்கள் என்றுதான் அருளியிருக்கிறார்கள். எனவே, நீங்கள் சிம்மாசனத்தில் அமர்ந்து, ஆறு மாதம் ஆட்சி புரியுங்கள். பின்பு, காடுகளில் சஞ்சரித்து ஆறு மாதங்களைக் கழியுங்கள். இப்படிச் செய்தால், தங்களுக்கு ஆயுள் 2,000 ஆண்டு ஆகிவிடும்' என்று யோசனை சொன்னான் பட்டி. அதன்படியே இருவரும் 2,000 ஆண்டுகள் வாழ்ந்தார்கள் என்கிறது கதை. மாற்றி யோசிப்பதற்கான கதையாக இது இருக்கிறது.</p>
<p class="content">விக்கிரமாதித்தனின் கதையைப் படிக்கும்போது, பைபிளில் வருகிற சாலமன் மன்னன் நம் நினைவுக்கு வருகிறார். புத்திக் கூர்மையிலும், மாற்றிச் சிந்திப்பதிலும் இணையற்ற மன்னனாக இருந்தார் சாலமன்.</p>
<p class="content">ஒருநாள், விலைமாதர்கள் இருவர் அரசர் முன்னிலையில் வந்து நின்றனர். அவர்களுள் ஒருத்தி, 'இந்தப் பெண்ணும் நானும் ஒரே வீட்டில் குடியிருக்கிறோம். சில மாதங்களுக்கு முன்பு, நான் ஒரு குழந்தையைப் பெற்றெடுத்தேன். என் குழந்தை பிறந்த மூன்றாம் நாள், இவளும் ஒரு குழந்தையைப் பெற்றெடுத்தாள். அந்த வீட்டில் எங்கள் இருவரைத் தவிர, வேறு யாரும் இல்லை. இரவில் தூங்கும்போது, இவள் தன் குழந்தைமீது புரண்டதில், அது மூச்சடைத்து இறந்துபோயிற்று. இவள் நள்ளிரவில் எழுந்து, என்னருகில் கிடந்த என் குழந்தையை எடுத்துத் தன் அருகில் கிடத்திக்கொண்டுவிட்டு, இறந்துவிட்ட தன் குழந்தையை என் அருகில் போட்டுவிட்டாள். விடியற்காலையில் பிள்ளைக்குப் பால் கொடுக்க நான் எழுந்தபோது, ஐயோ... அது செத்துக்கிடந்தது. வெளிச்சத்தில் பிள்ளையை உற்றுப்பார்த்தபோதுதான், அது நான் பெற்ற குழந்தை அல்ல என்று தெரிந்தது. இவளிடம் இருப்பதே என் குழந்தை. என் குழந்தையை இவளிடமிருந்து மீட்டுத் தாருங்கள்!' என்று கதறிறாள். 'இல்லை! இவள் பொய் சொல்கிறாள். இது என் குழந்தைதான்!  செத்துப்போனது இவள் பிள்ளை!' என்றாள் மற்றவள். இவ்வாறு, உயிரோடு இருக்கும் அந்தக் குழந்தை தன்னுடையதுதான் என்று இருவருமே சாதித்தனர்.</p>
<p class="content">அரசர், 'சரி, இருவருமே இது உங்கள் குழந்தை என்கிறீர்கள். எனவே, வேறு வழியில்லை'' என்றவர், படை வீரன் ஒருவனை அழைத்து, 'உயிரோடிருக்கும் இந்தக் குழந்தையை சரிபாதியாக வெட்டி, ஆளுக்கொரு பாதியாகக் கொடுத்துவிடு!'' என்று ஆணையிட்டார்.</p>
<p class="content">உடனே, ஒருத்தி பதறித் துடித்து, 'வேண்டாம் அரசே!  குழந்தையைக் கொல்ல வேண்டாம். அதை அவளிடமே கொடுத்துவிடுங்கள்' என்று வேண்டினாள். மற்றவளோ, 'அது எனக்கும் வேண்டாம்; உனக்கும் வேண்டாம். மன்னரின் தீர்ப்பே சரியானது. அதை இரண்டாக வெட்டுங்கள்' என்றாள். உடனே அரசர், 'அந்தக் குழந்தையை முதல் பெண்ணிடம் ஒப்படையுங்கள்!  அவள்தான் அதன் தாய்!' என்றார்.</p>
<p class="content">இப்படி, வேறுபட்டுச் சிந்திப்பதே அறிவாளிகளின் இலக்கணம்.</p>
<p class="content">நவீன சாலமன் கதை ஒன்றும் உண்டு.</p>
<p class="content">இரண்டு பெண்கள் ஓர் இளம்பெண்ணுடன் அவைக்கு வந்து, ''இவள் என் மருமகள். என்னோடு அனுப்பிவைக்க வேண்டும்'' என்று வாதாடினார்கள். சாலமன் போலவே இந்த நவீன சாலமனும், அந்தப் பெண்ணை இரண்டாக வெட்டித் தரும்படி ஆணையிட்டான். அப்போது ஒருத்தி 'வேண்டாம்’ என்று பதற, மற்றொருத்தியோ சிரித்துக்கொண்டிருந்தாள்.  </p>
<p class="content">உடனே, 'மருமகள் வெட்டுப்பட வேண்டும் என விரும்பியவளே உண்மையான மாமியார்’ என்று நவீன சாலமன் தீர்ப்பளித்ததாக, மாற்றி யோசித்த ஒருவர், இணையத்தில் நகைச்சுவைக் கதை ஒன்றை உலவவிட்டிருக்கிறார். நகைச்சுவையை ரசிக்கலாம். மற்றபடி, இந்தக் கதையில் நமக்கு உடன்பாடு இல்லை.</p>
<p style="text-align: right"><span style="color: #ff0000"><strong>(இன்னும் மேலே...)</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆனந்த வாழ்வுக்கு அடிப்படை?! </div>
<div class="subtitle1">நாளை நமக்காக! </div>
<div class="subtitle2">திருப்பூர் கிருஷ்ணன், ஓவியம்: மகேஸ்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>வா</strong></span>ழ்க்கையை எப்படி மனத்தளவில் எதிர்கொள்வது? இது ஒரு சிக்கலான கேள்வி. உண்மையில் அவரவர் வாழ்க்கையை அவரவர் மனத்தளவில் எப்படி எதிர்கொள்கிறார்கள் என்பதுதான் ஞானமே! அந்த ஞானத்தைப் பெற்றுவிட்டால், நாம் எல்லோரும் ஆனந்தமாக வாழலாம்.</p>
<p class="content">வாழ்க்கை எல்லோருக்கும் ஒரே மாதிரி அமைவதில்லை. ஏன் வெவ்வேறு மாதிரி அமைகிறது என்ற கேள்விக்கு அறிவியலால் எந்த பதிலும் தர இயலவில்லை. ஆனால், 'கர்மவினையே காரணம்’ என்று ஒரு பதில் தருகிறது ஆன்மிகம்.</p>
<p class="content">விதி என்பதை ஆங்கிலத்தில் ஃபேட் (fate) என்கிறோம். உண்மையில், விதி என்பது ஃபேட் (fate) அல்ல; அது ரூல் (rule) என்றே கொள்ளப்படவேண்டும். ஆமாம், யாராலும் மாற்ற இயலாத சட்டம் அது.</p>
<p class="content">ஒவ்வொரு செயலுக்கும் எதிர்ச்செயல் இருக்கிறது என்கிறது பௌதிகம் சார்ந்த நியூட்டனின் மூன்றாம் விதி. இந்த விதி மனித வாழ்க்கைக்கும் பொருந்தும். நாம் இப்பிறவியிலோ முற்பிறவியிலோ செய்த ஒவ்வொரு செயலுக்கும் எதிர்வினை கட்டாயம் உருவாகும். அதையே கர்மவினை என்கிறோம். இப்படியோர் ஆன்மிக விதி இயங்குகிறது என்பதை உணர்ந்துகொண்டால், பல தீர்க்கமுடியாத பிரச்னைகள் குறித்து நம் மனம் பெரிதாக அலட்டிக்கொள்ளாமல், அமைதியுறும்.</p>
<p class="content">ஒருவருக்கு ஆட்டிஸம் குறையுடன் பிள்ளை பிறக்கிறது. என்ன செய்வது இப்போது? வாழ்நாள் முழுதும் அதைப் பற்றிப் புலம்பிக்கொண்டே வாழ்வதா? அல்லது, சவாலாக ஏற்று, அந்தக் குழந்தையை இயன்றவரை சிறப்பாக வளர்ப்பதா?</p>
<p class="content"><img align="left" width="120" height="140" alt="" src="http://cdnw.vikatan.com/sakthi/2014/03/zmqmfj/images/p126a.jpg">நண்பர் ஒருவர் அத்தகைய மகனைப் பெற்றவர். நண்பரின் மனைவியிடம் அந்த மகனைப் பற்றிக் கனிவோடு விசாரித்தபோது, அவர் சொன்னார்... ''சூது வாது அறியாதவன் என் மகன். அவனை 20 வருடங்களாக வளர்த்து வருகிறேன். அவன்தான் என் கடவுள். சொர்க்கத்தைவிட்டு, கடவுள் என் வீட்டில் வந்து பிறந்திருப்பதாகவே உணர்கிறேன். அவனைக் குளிப்பாட்டும்போது, கடவுளுக்கு அபிஷேகம் செய்வதாக நினைத்துக்கொள்கிறேன். சோறூட்டும்போது இறைவனுக்கு நிவேதனம் செய்வதாக உணர்கிறேன். என் தெய்வம் சாப்பிடுவதாக பாவனை காட்டாது; நிஜமாகவே சாப்பிடும்!''</p>
<p class="content">சொல்லிவிட்டு, நெகிழ்ச்சியுடன் விழிகளைத் துடைத்துக் கொண்டார் அவர். மகனை இறுக அணைத்துக் கொண்டார். தன் குறையை நிறையாக்கிக்கொண்டு, வாழ்க்கையைப் பிடிப்புள்ளதாக, அர்த்தமுள்ளதாக அவர் மாற்றிக்கொண்டுவிட்டார்.</p>
<p class="content">''ஒருவேளை, போன பிறவியில் இவனது உழைப்பை எந்த விலையும் கொடுக்காமல் நான் வாங்கிக்கொண்டேனோ என்னவோ? அதற்காகத்தான் இந்தப் பிறவியில் இவனுக்குச் சேவை செய்து அந்தக் கடனைத் தீர்க்கிறேனோ, யாருக்குத் தெரியும்? ஆனால், இந்தப் பிறவியில் இவன் இல்லாமல் எனக்கு வாழ்வே இல்லை!'' என்று அந்த அம்மாள் சொன்னது, ஆழ்ந்து யோசித்துப் பார்க்க வேண்டிய ஒன்று.</p>
<p class="content">96 வயதுவரை வாழ்ந்த தன் கணவரைப் பரிவோடு  பராமரித்து வந்தார் 85 வயது மூதாட்டி. கணவர் காலமானபின்பு அவர் சொன்னார்... ''கடந்த இரண்டு மூன்று ஆண்டுகள் அவர் குழந்தை போல் மாறிவிட்டார். பல் அத்தனையும் போய்விட்டது. தலைமுடி உதிர்ந்துவிட்டது. குளிப்பாட்டுவது முதல் உணவூட்டுவது வரை எல்லாம் நான்தான் என் கணவருக்குச் செய்யவேண்டியிருந்தது. இதனால் என் வாழ்க்கைக்கு ஓர் அர்த்தம் கிடைத்ததாக உணர்ந்தேன். அவர் போனபின்பு அந்தப் பணிவிடைகளுக்கு இனி வாய்ப்பில்லை. இப்போது என் வாழ்வு வெறுமையானதாக உணர்கிறேன். என் நேரத்தை என்ன செய்வதென்று தெரியாமல், ராம நாமத்தை ஜபித்துக் கொண்டும், அவருக்குப் பணிவிடை செய்த காலங்களை மனத்தில் அசைபோட்டுக்கொண்டும் எஞ்சிய வாழ்வைக் கழித்துவருகிறேன்!''</p>
<p style="text-align: center"><img align="middle" width="430" height="554" alt="" src="http://cdnw.vikatan.com/sakthi/2014/03/zmqmfj/images/p126.jpg"></p>
<p class="content">ஒருவருக்கு மனநிலை சரியில்லாத மனைவி. கணவர் சற்றும் அலுப்படையவில்லை. குளிப்பாட்டிவிடுவது, கூந்தலைப் பின்னி விடுவது, உணவூட்டிவிடுவது என ஒரு குழந்தையைப்போல் இப்போதும் அவரைக் கண்ணுக்குள் வைத்துப் பார்த்துக்கொள்கிறார்.</p>
<p class="content">'வேறு பெண் மனைவியாகக் கிடைத்திருந்தால் தேவலாம் என்று நினைத்ததுண்டா?’ என்று கேட்டதற்கு, அவர் மிக நெகிழ்வோடு சொன்னார்...</p>
<p class="content">''என்ன பைத்தியக்காரத்தனமான கேள்வி இது? இவள்தானே என் மனைவி? பிறகு, வேறு பெண் என்ற சிந்தனை எதற்காக? வேறு ஒரு பெண்மணி என் அம்மாவாக இருந்திருந்தால் தேவலாம் என்று நினைப்போமா நாம்? தானே அமைவதுதானே அம்மா, சகோதரி, மகள் என்கிற உறவெல்லாம்? அதுபோல், நான் தேர்வு செய்திருந்தாலும், இவள் என் மனைவியாக எனக்கு அருளப்பட்டவள்.</p>
<p class="content">இவளுக்குச் செய்யும் பணிவிடைகளை நான் சேவையாகக் கருதவில்லை; இது என் கடமை. என்னையே சார்ந்திருக்கும் இவள் சில நேரங்களில் என் கையை இறுகப் பற்றிக்கொண்டு தன் அன்பைத் தெரிவிப்பாள். அந்த நேரங்களில் என் கண்களில் நீர் வழியும். இவ்வளவு அன்பை எந்த மனைவியும் தன் கணவனிடம் செலுத்தியிருக்க முடியாது என்று தோன்றும். ஒரு மனைவிக்கு இத்தகைய பணிவிடைகளைச் செய்யும் வாய்ப்பு பெற்ற என்னைப் போன்ற பாக்கியசாலி உலகில் வேறு யார் இருக்கமுடியும்?''</p>
<p class="content"><img align="left" width="300" height="288" alt="" src="http://cdnw.vikatan.com/sakthi/2014/03/zmqmfj/images/p126b.jpg">இப்போது புரிகிறதா? அவரவர் வாழ்க்கையை அவரவர் மனத்தளவில் எப்படி எதிர்கொள்கிறார்கள் என்பதுதான் உண்மையான ஞானம். அந்த ஞானத்தை அடைய முயல்வதே ஆனந்தத்தின் அடிப்படை. புத்தர், வள்ளலார் போன்றோரெல்லாம் மறைந்துவிடவில்லை. இப்படி நம்மிடையே வேறுவேறு வடிவங்களில் வாழ்ந்துகொண்டுதான் இருக்கிறார்கள்.</p>
<p class="content">திருவண்ணாமலை, ஆரணி அருகே அடையபலம் என்ற கிராமத்தைச் சார்ந்த மகான், அப்பய்ய தீட்சிதர். அவருக்கு ஒருநாள் ஒரு விசித்திர எண்ணம் தோன்றியது. தான் சுயநினைவில்லாமல் ஆகிவிட்டாலும், தெய்வத்தையே நினைத்துக்கொண்டிருக்க முடியுமா என்று பரிசோதிக்க ஆசைப்பட்டார்.</p>
<p class="content">அதன் பொருட்டு, ஊமத்தங்காயைத் தின்று, சிறிது காலம் தன்னைப் பைத்தியமாகவே ஆக்கிக் கொண்டு விட்டார். அந்த நிலையிலும் அவர் சிவனை மறக்கவில்லை. அந்தக் காலத்தில் அவர் சிவனைக் குறித்து எழுதிய சுலோகங்கள்தான் 'உன்மத்த பஞ்சசதி’ என்று போற்றப்படுகின்றன.</p>
<p class="content">அவருக்கு அடிக்கடி தாள முடியாத வயிற்றுவலி வருவது உண்டு. அது அவர் முன்வினைப் பயன். அவ்விதம் வயிற்றுவலி வந்த நேரத்தில், அவரைச் சந்திக்க வடக்கிலிருந்து வந்தார் ஒரு மகான். ஆன்மிக சந்தேகங்கள் சிலவற்றை அப்பய்ய தீட்சிதரிடம் கேட்டுத் தெளிவுபெறுவதே அவர் நோக்கம். விரைவில் ஸித்தி அடையும் முடிவில் இருந்தார் அவர்.</p>
<p class="content">வயிற்றுவலி காரணமாக மகானைச் சந்திக்க மறுத்தால், அவர் வருத்தப்படுவாரே என்று யோசித்தார் தீட்சிதர். தன் சீடர்களிடம் மூன்று பலகைகளைக் கொண்டுவரச் சொன்னார்.</p>
<p class="content">ஒன்றில், மகானை அமரச் சொல்லி விட்டு, இன்னொன்றில் தான் உட்கார்ந்து கொண்டார். பின்பு, அருகில் இருந்த மூன்றாவது பலகையில் கை வைத்தார் தீட்சிதர். அவரின் வயிற்றுவலியைப் பலகை வாங்கிக்கொண்டது. எனவே, அது வலியால் நெளிந்து துடிக்கத் தொடங்கியது.</p>
<p class="content">துடிக்கும் பலகையை ஓரமாக நகர்த்தி வைத்த தீட்சிதர், மகானின் கேள்விகளுக்கு பதில் சொன்னார். அதன்பின்பு, வயிற்றுவலியைத் திரும்பவும் வாங்கிக்கொள்ளும் உத்தேசத்தில் பலகையில் கைவைத்தார்.</p>
<p class="content">சட்டென்று அவரின் கையைப் பிடித்துத் தடுத்தார் மகான். ''உங்கள் வயிற்றுவலியைப் பலகையில் எப்படி இறக்கிவைப்பது என்றுதான் உங்களுக்குத் தெரிந்திருக்கிறதே! பிறகென்ன, வயிற்றுவலி அதிலேயே இருக் கட்டுமே! நீங்கள் நிம்மதியாக இருங்களேன்!'' என்று வேண்டினார். அப்பய்ய தீட்சிதர் கடகடவென்று நகைத்துவிட்டுச் சொன்னார்...</p>
<p class="content">''என் வயிற்றுவலி என் கர்மவினையால் எனக்கு வந்தது. அதை அனுபவித்துத்தான் கழிக்கவேண்டும். பலகையில் இறக்கிவைத்த இந்தக் கொஞ்ச நேர வயிற்றுவலியை நான் இந்தப் பிறவியிலோ மறுபிறவியிலோ அனுபவித்தே ஆகவேண்டும். அதுதான் விதி.</p>
<p class="content">ஆனால், இதை அனுபவிப்பதற்காக நான் இன்னொரு பிறவி எடுக்கவேண்டுமா? இந்தப் பிறவியிலேயே அனுபவித்து என் வினையைக் கழித்துவிட்டுப் போகிறேனே!''</p>
<p class="content"><img align="right" width="250" height="293" alt="" src="http://cdnw.vikatan.com/sakthi/2014/03/zmqmfj/images/p126c.jpg">ராமகிருஷ்ண பரமஹம் சருக்கும், ரமண மகரிஷிக்கும், யோகி ராம்சுரத்குமாருக்கும் புற்றுநோய் வருவானேன்?</p>
<p class="content">ஒன்று, அடியவர்களின் பாவங்களைத் தாங்கள் ஏற்றதால், அது வந்திருக்க வேண்டும்; அல்லது, முன்செய்த கர்மவினையாக அது இருக்க வேண்டும். முற்றும் துறந்த முனிவர்களையே கர்ம வினை பீடிக்குமானால், சாதாரண மனிதர்களை அது வருத்தாதா? கண்டிப் பாக வருத்துமல்லவா? ஆனால், அந்த வருத்தத்திலிருந்து மீள்வதற்கு, அவரவர் வாழ்க்கையை அவரவர் எப்படி எதிர் கொள்வது என்பதைக் கற்க வேண்டும்.</p>
<p class="content">நம்மால் முடியக்கூடிய விஷயங்களில் எல்லாம், நாம் என்னென்ன செய்ய முடியுமோ அவை அனைத்தையும் செய்ய வேண்டும். மனித முயற்சியை இறை சக்தி எதிர்பார்க்கிறது. மனிதர்கள் சும்மா இருக்கவேண்டும் என்பது இறை சக்தியின் திட்டமானால், அது மனிதர்களுக்குக் கை கால்களைக் கொடுத்திருக்காது.</p>
<p class="content">ஆனால், நம்மால் முடியாத செயல்கள் என்றும் சில உண்டு. நெருங்கின உறவினரின் மரணம், மருத்துவம் பார்த்தும் தீராத நோய் போன்ற துயரங்கள் அப்படிப்பட்டவை. அவற்றை முன்வினைப் பயன் என்றறிந்து, அமைதியாக எதிர்கொள்ளச் சொல்கிறது நம் ஆன்மிகம்.</p>
<p class="content">வற்றாத அன்பு, தொண்டு மனப்பான்மை இவற்றின் மூலம் முன்வினைப் பயன்களின் துயரைக் குறைக்க முடியும். பக்தியினாலே இந்தப் பாரினில் எய்தும் மேன்மைகளைப் பட்டியலிடுகிறார் மகாகவி பாரதி. பக்தி ஒன்றுதான், நம்மால் தீர்க்கமுடியாத கஷ்டங்களை நாம் தாங்கிக்கொள்ளும் வலிமையைத் தரும்.</p>
<p class="content">துயரங்களைப் புறந்தள்ளி, பிரதிபலன் கருதாத சேவையால் நமது வாழ்க்கையை ஆனந்தமாக மாற்றிக்கொள்வோம். நம்மால் தீர்க்கமுடிந்த விஷயங்கள் அனைத்தையும் தீர்ப்பதற்கு அதிகபட்ச முயற்சி எடுத்துக் கொள்வோம்.</p>
<p class="content">தீர்க்கமுடியாத சிக்கல்களை முன்வினைப் பயன் என்றறிந்து, அமைதியாக எதிர்கொண்டு ஆறுதல்  அடைவோம். இதுவே வாழும் வழி!  </p>
<p style="text-align: right"><span style="color: #ff0000"><strong>(சிறகு விரிப்போம்)</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கலகல கடைசிப் பக்கம் </div>
<div class="subtitle1">உபதேசம்!</div>
<div class="subtitle2">வீயெஸ்வி, ஓவியம்: சசி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ம</strong></span>கான்களின் உபதேசங்களை, ஆன்மிகப் பேருரைகளில் கேட்டு, அவற்றைக் கடைப்பிடிப்பதன் மூலம், மனிதன் தன் எண்ணங்களை ஒழுங்குபடுத்தி, தனது வாழ்க்கையை நெறிப்படுத்திக்கொள்ள முடியும்.</p>
<p class="content">என் நண்பர் ஒருவருக்கு மனம்கொள்ளாத பெருமிதம், தான் ஆன்மிக உரை எதையும் மிஸ் பண்ணாமல் கேட்டுவிடுகிறோம் என்பதில்! அதைப் பெருமையாக என்னிடம் பகிர்ந்துகொள்ளவும் செய்வார்.</p>
<p class="content">''அந்த நாட்களில் சுவாமி சின்மயானந்தாவின் கீதை உரைகளை நிறையக் கேட்டிருக்கேன். சுவாமிஜி மேடையில் வந்து உட்காரும் வரை, 'ஹரே ராம... ஹரே ராம... ராம ராம ஹரே ஹரே...’ என்று சீடர்கள் கோரஸ் பாடிக்கொண்டிருப்பது காதுகளில் ரம்மியமாக ஒலிக்கும். உரை துவங்கியதும், திறந்தவெளி அரங்கம் நிசப்தமாகிவிடும். அட்டகாசமான ஹைகிளாஸ் ஆங்கிலத்தில் பகவத் கீதையை அவர் விளக்கும்போது, கிருஷ்ணரும் அர்ஜுனனும் நம் கண்முன் வந்து உரையாடுவதுபோல் இருக்கும். நடுவில் யாராவது எழுந்து சென்றால், சுவாமிஜிக்குக் கோபம் வந்துவிடும். பேசுவதை நிறுத்திவிடுவார். எழுந்த நபர், வீடு போய்ச் சேர்ந்த தகவல் வந்த பிறகுதான் இவர் மறுபடியும் உரையைத் துவங்குவார். ஒவ்வொரு நாளின் முடிவிலும், கடைசி ஐந்து நிமிடம் விளக்குகளை அணைத்துவிட்டு, தியான வகுப்பு நடத்துவார். சே... சான்ஸே இல்லை..!'' என்று சிலாகித்த நண்பர், அடுத்த சுவாமிஜிக்குத் தாவினார்.</p>
<p class="content"><img align="left" width="250" height="281" alt="" src="http://cdnw.vikatan.com/sakthi/2014/03/zmqmfj/images/p162.jpg">''நீங்க சுவாமி தயானந்த சரஸ்வதி கேட்டிருக்கீங்களா?'' என்று கேட்டார்.</p>
<p class="content">''இல்லியே...'' என்றேன்.</p>
<p class="content">''நான் பல தடவை கேட்டிருக்கேன். என்னா ஞானஸ்தர்கிறீங்க..! ஒரு தடவை, பகவத் கீதையின் பதினெட்டு அத்தியாயங்களின் சாராம்சத்தையும் ஒரே மூச்சுல, பத்து நிமிஷம் கடகடன்னு அவர் சொல்லி முடிச்சப்போ அசந்துட்டேன். அரிய, பெரிய தத்துவங்களை எளிமையான ஆங்கிலத்துல அவர் விளக்கறதை இன்னிக்கெல்லாம் கேட்டுக்கிட்டே இருக்கலாம்.'' என்ற நண்பர், என்னை விடுவதாக இல்லை.</p>
<p class="content">''அதே மாதிரி, சுவாமி பார்த்தசாரதி லெக்சர் பண்ண எப்போ சென்னை வந்தாலும் போயிடுவேன். கீதையைப் புரிய வைக்க அவர் சொல்ற ஒவ்வொரு குட்டிக் கதையும் ஒரு சிறுகதை. சில சமயம் கோபமாகவும், சில சமயம் நறுக்குன்னும் அவர் கமென்ட் அடிக்கறது கேட்க ருசியா இருக்கும்...''</p>
<p class="content">சகலத்தையும் கரைத்துக் குடித்துவிட்டது போன்ற பெருமை நண்பருக்கு!</p>
<p class="content">''அப்புறம், கீதையையும் திருக்குறளையும் ஒப்பிட்டு சுவாமி ஓங்காரானந்தா உரை நிகழ்த்துவது, பார்க்கவும் கேட்கவும் அழகா இருக்கும்...'' என்றவர், இன்னொரு சுவாமிஜியைத் தேடிப் பிடித்து அழைத்து வருவதற்குள், அவரை இடைமறித்தேன்...</p>
<p class="content">''எல்லாம் சரி... இத்தனை கீதை உரைகளைக் கேட்டதுல உங்களுக்குக் கிடைச்ச பலன் என்ன?''</p>
<p class="content">இந்தக் கேள்வியை அவர் சற்றும் எதிர்பார்க்கவில்லை என்பது அவர் முகத்திலேயே தெரிந்தது. ஒரு கணம் திணறியவர், ''அது... அது வந்து... கீதை என்ன சொல்லுது? 'கடமையைச் செய்; பலனை எதிர்பாராதே!’ன்னுதானே? நானும் அப்படித்தான்... கர்மாவைச் செய்வேன். பலனை எதிர்பார்க்கமாட்டேன்!'' என்று சொல்லிச் சிரித்தார்.</p>
<p class="content">நல்ல சமாளிப்பு!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மதிப்புக்குரிய வாசகர்களே..! </div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>வணக்கம். </strong></span></p>
<p class="content"><span style="color: #ff0000"><strong>ந</strong></span>மது புராதன இந்து மதத்தில் போகி, பொங்கல், ஸ்ரீராமநவமி, ஸ்ரீகிருஷ்ண ஜயந்தி, விநாயகர் சதுர்த்தி, நவராத்திரி, தீபாவளி, கார்த்திகை தீபம் என விழாக்களும், விசேஷங்களும், பண்டிகைகளும் ஏராளம்! பண்டிகைகள் கொண்டாடுவதன் அடிப்படை நோக்கம் என்ன? 'தம்மிடம் இருப்பதை இல்லாதவர்க்குப் பகிர்ந்தளித்து, பிறர் மகிழ்ச்சியில் தாம் மகிழ்வதே’ என இந்த இதழில் ஓர் அற்புத விளக்கம் அளிக்கிறார் வெ.இறையன்பு ஐ.ஏ.எஸ்.</p>
<p class="content">கொண்டாடி மகிழ்வதற்குப் பண்டிகைகள் துணை நிற்பது போலவே வெள்ளிவிழா, பொன்விழா, பவளவிழா, வைரவிழா என எண்ணிக்கையும் நமது மகிழ்ச்சிக்கு ஓர் அடிப்படைக் காரணியாக அமைகிறது. அந்த வகையில், சக்தி விகடன் பத்திரிகை தொடங்கி, பத்து ஆண்டுகளாக தனது ஆன்மிகப் பயணத்தை வெற்றிகரமாகத் தொடர்ந்து... இதோ, உங்கள் கையில் தவழ்கிறது சக்தி விகடனின் 250-வது இதழ்!</p>
<p class="content"><img align="left" width="100" height="224" alt="" src="http://cdnw.vikatan.com/sakthi/2014/03/zmqmfj/images/p6.jpg">உண்மையிலேயே மகிழ்ச்சியும் நெகிழ்ச்சியும் நிறைந்த தருணம் இது. இதற்கு அடிகோலியது வாசகர்களாகிய நீங்கள்தான். இந்த இனிய தருணத்தில் உங்களுக்கு எங்களின் உளமார்ந்த நன்றிகளைத் தெரிவித்துக்கொள்வதோடு, மகிழ்ச்சியின் வெளிப்பாடாக இந்தச் சிறப்பிதழைப் பார்த்துப் பார்த்து நுணுக்கமாக வடிவமைத்திருக்கிறோம். ஆரம்ப கால இதழ்களில் பொக்கிஷமாக ஜொலிக்கும் பல சிறப்புக் கட்டுரைகளிலிருந்து ஒன்றிரண்டை இன்றைய வாசகர்களும் படித்து அனுபவிக்கும்வண்ணம், முத்துமாலையில் கோத்திருக்கும் ரத்தினக் கற்களாகச் சேர்த்திருக்கிறோம்.</p>
<p class="content">அதுமட்டுமா... ஜய வருடத்துக்கான சக்தி விகடன் பஞ்சாங்கம் இணைப்புப் புத்தகத்தையும் இத்துடன் அளித்திருக்கிறோம். கணினி மென்பொருள் மற்றும் தொழில்நுட்பம் தொடர்பான விஷயங்களில் 'User Friendly’ என்றொரு சொற்பிரயோகத்தை அடிக்கடி நீங்கள் கேட்டிருக்கலாம். பயனாளிகளுக்கு எளிதில் <img align="right" width="70" height="111" alt="" src="http://cdnw.vikatan.com/sakthi/2014/03/zmqmfj/images/p6a.jpg">உதவிடும் வகையில் எந்தவொரு தயாரிப்பும் இருக்கவேண்டும். அந்த வகையில், நம்மைப் போன்ற சாமான்ய மக்களும் எளிதில் பயன்படுத்தும் விதமாக இந்தப் பஞ்சாங்கத்தை எளிமையாக, அதே நேரம் மிகத் துல்லியமாக வடிவமைத்துள்ளோம். முக்கிய விழாக்கள், விசேஷங்கள், சுப தினங்கள், விரத காலங்கள் என ஒவ்வொன்றையும் நீங்களே சுலபமாகத் தேடி, அனுஷ்டிப்பதற்கு இந்தப் பஞ்சாங்கம் உங்களுக்கு வெகுவாக உதவும்.</p>
<p class="content">இந்தச் சிறப்பிதழில் உள்ள உள்ள ஒவ்வொரு அம்சத்தையும் நிதானமாகப் படியுங்கள்; ரசியுங்கள். உங்களின் மேலான கருத்துக் களை உடனுக்குடன் எங்களோடு பகிர்ந்து கொள்ளுங்கள்.</p>
<p class="content">உங்களின் மகிழ்ச்சியே எங்களின் மகிழ்ச்சி! உங்களின் மன நிறைவே எங்களின் மன நிறைவு! இது பண்டிகைகளின் அடிப்படை நோக்கம் மட்டுமல்ல; உங்கள் சக்தி விகடனின் கொள்கையும் இதுதான்!</p>
<p style="text-align: right"><span style="color: #ff0000"><strong>- ஆசிரியர்   </strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நிலப் பிரச்னை தீர்ப்பார் திருச்சுழி நாயகன்..! </div>
<div class="subtitle1">திருச்சுழி திருமேனி நாதர் கோயில் </div>
<div class="subtitle2">சிவராத்திரி தரிசனம்! </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><u>ஸ்ரீரமணர் பூமியில்..! </u></strong></span></p>
<p class="content">விருதுநகர் மாவட்டம், அருப்புக்கோட்டையில் இருந்து சுமார் 14 கி.மீ. தொலைவில் உள்ளது திருச்சுழி கிராமம். பகவான் ஸ்ரீரமண மகரிஷி அவதரித்த, இயற்கை எழில் பொங்க ரம்மியமாக உள்ள இந்தப் புண்ணிய பூமியில் அமைந்துள்ளது ஸ்ரீதிருமேனிநாதர் திருக்கோயில்.</p>
<p class="content"><img alt="" align="right" width="120" height="140" src="http://cdnw.vikatan.com/sakthi/2014/03/zmqmfj/images/p95.jpg">சுமார் 2,000 வருடப் பழைமை மிக்க இந்த ஆலயத்தில், சுயம்பு மூர்த்தமாக, லிங்க வடிவில் எழுந்தருளியுள்ளார் ஸ்ரீதிருமேனிநாதர். ஸ்ரீபூமிநாதர், ஸ்ரீமணக்கோலநாதர், ஸ்ரீகல்யாண சுந்தரர், ஸ்ரீதிருமேனிநாதர் என, நான்கு யுகங்களில் நான்கு திருநாமங்களுடன் காட்சி தந்து அருளினாராம் சிவபெருமான். தற்போது கலியுகத்தில், திருமேனிநாதராக அருள் பாலிக்கிறார்.</p>
<p class="content"><span style="color: #ff0000"><u><strong>பாவம் போக்கும் தலம்! </strong></u></span></p>
<p class="content">அரக்கர்களைக் கொன்ற பாவம் தீர, இங்கு வந்து தீர்த்தம் உண்டு பண்ணி, அதில் நீராடி சிவனாரை வணங்கி, பாப விமோசனம் பெற்றாள் பூமாதேவி என்கிறது ஸ்தல புராணம். எனவே, இங்கே உள்ள திருக்குளம் மகிமை வாய்ந்தது என்கிறார்கள் பக்தர்கள்.</p>
<p class="content"><img alt="" align="left" width="300" height="392" src="http://cdnw.vikatan.com/sakthi/2014/03/zmqmfj/images/p95a.jpg">சிவனாரின் தோழன் எனப் போற்றப்படும் சுந்தரமூர்த்தி நாயனார் இங்கு வந்து திருச்சுழிக்கு அருகில் மடம் ஒன்றில் தங்கினாராம். அன்றிரவு அவரின் கனவில் தோன்றிய சிவனார், 'நான் அங்கு இருக்க, இங்கே என்ன செய்து கொண்டிருக்கிறாய் சுந்தரா?’ என்று கேட்டதுடன், அவருக்குத் திருக்காட்சி தந்தருளினார் என்கிறது ஸ்தல புராணம்.</p>
<p class="content">இங்கே ஸ்ரீவிநாயகர், ஸ்ரீமுருகப்பெருமான், ஸ்ரீதட்சிணாமூர்த்தி, ஸ்ரீபைரவர் ஆகியோர் தனிச்சந்நிதிகளில் காட்சி தர, பிரளய விடங்கர் எனும் பெயருடன் லிங்க மூர்த்தமாகக் காட்சி தருகிறார் சிவபெருமான். கோயிலின் ஸ்தல விருட்சம்- புன்னை மரம்.</p>
<p class="content"><span style="color: #ff0000"><strong><u>நிலப் பிரச்னை தீரும்! </u></strong></span></p>
<p class="content">பூமாதேவி, இங்கு வந்து சிவ பூஜை செய்து, தன் பாவங்களில் இருந்து நிவர்த்தி அடைந்தாள். எனவே, இங்கு வந்து ஈசனை வழிபடுவோருக்கு, ஏழேழு ஜென்மப் பாவங்களும் விலகிவிடும் என்பது ஐதீகம்!  அதேபோல், திருமேனிநாதரை வழிபட்டால், நிலம் சம்பந்தமான பிரச்னைகள் தீர்ந்து, நிம்மதியாக வாழலாம்; நிலத்தில் ஏதேனும் சிக்கல், விளைச்சல் குறைபாடு என இருந்தால், நிலத்தில் இருந்து மண் எடுத்து வந்து, சிவனாரின் சந்நிதியில் வைத்து வேண்டிக்கொண்டு பிறகு நிலத்தில் அந்த மண்ணைக் கலந்துவிட்டால், விவசாயம் செழிப்பதோடு, நிலம் தொடர்பான எல்லாப் பிரச்னைகளில் இருந்தும் விரைவில் விடுபடலாம் என்கின்றனர் பக்தர்கள்.</p>
<p style="text-align: center"><img alt="" align="middle" width="600" height="643" src="http://cdnw.vikatan.com/sakthi/2014/03/zmqmfj/images/p95b.jpg"></p>
<p class="content"><span style="color: #ff0000"><u><strong>மோட்ச தீபம்! </strong></u></span></p>
<p class="content">இந்தக் கோயிலில் ஏற்றப்படும் மோட்ச தீபம் விசேஷமானது. இறந்தவர்களின் திதி அல்லது அமாவாசை முதலான நாட்களில், இங்கு மோட்ச தீபம் ஏற்றினால், இறந்த முன்னோர்கள் மோட்ச கதி அடைவார்கள்; பித்ருக்களின் ஆசியும் நமக்குக் கிடைக்கும் என்பது  பக்தர்களின் நம்பிக்கை!</p>
<p class="content"><span style="color: #ff0000"><u><strong><img alt="" align="right" width="300" height="176" src="http://cdnw.vikatan.com/sakthi/2014/03/zmqmfj/images/p95c.jpg">கல்யாண மாலை!</strong></u></span></p>
<p class="content">இங்கே, துணைமாலையம்மன் எனும் அம்மன் சந்நிதி உள்ளது.  திருமண தோஷம் உள்ள பெண்கள், இங்கு வந்து அம்மனுக்கு மஞ்சள் சரடு வைத்து வேண்டிக்கொண்டால், விரைவில் திருமண பந்தம் ஏற்படும். துணைமாலை நாயகி சகாய முத்திரை காட்டி காட்சி தருவதால் 'சகாயவல்லி’ என்றும் அழைக்கப்படுகிறார். பொதுவாக, அம்மனுக்குக் கீழே ஸ்ரீசக்கரம் அமைந்து இருக்கும். இங்கு அம்மன் சந்நிதியில் உள்ள அர்த்தமண்டபத்தின் மேல்விதானத்தில், ஸ்ரீசக்கரம் உள்ளது. இதனை 'ஆகாய ஸ்ரீசக்கரம்’ என்பார்கள்.</p>
<p class="content"><span style="color: #ff0000"><strong><u>மகா சிவராத்திரி வழிபாடு! </u></strong></span></p>
<p class="content">மாசி மகம் மற்றும் மாசி மகா சிவராத்திரி ஆகிய நாட்களில் சிறப்பு பூஜைகளும், விசேஷ ஆராதனைகளும் நடைபெறும். மாசி சிவராத்திரியில் இங்கு வந்து, வில்வ அர்ச்சனை செய்து, சிவ தரிசனம் செய்து வழிபட்டால்...  ஆரோக்கியமாக, நிம்மதியாக வாழலாம்; முக்தி நிச்சயம் என்கின்றனர் பக்தர்கள்.</p>
<p style="text-align: right"><span style="color: #0000ff"><strong>- ச.பா.முத்துகுமார்</strong></span></p>
<p style="text-align: right">படங்கள்:<span style="color: #0000ff"><strong> எம்.ஆர்.நிவாஸ்   </strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">முக்தி தரும் தலம்!</div>
<div class="subtitle1">சிவலீலைத் திருத்தலம் </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ஏழு தீர்த்தக் கோயில்! </strong></span></p>
<p class="content">மதுரை, பெரியார் பேருந்து நிலையத்தில் இருந்து சுமார் 2 கி.மீ. தொலைவில் உள்ளது ஸ்ரீகாஞ்சனமாலையம்மன் கோயில். மதுரை அரசாளும் ஸ்ரீமீனாட்சியம்மன், தன் அம்மாவுக்கு முக்தி தந்த க்ஷேத்திரம் இது! 'ஏழு தீர்த்தக் கோயில்’ எனும் பெருமையும் இந்த ஆலயத்துக்கு உண்டு.</p>
<p class="content"><span style="color: #ff0000"><strong>புதுமண்டபத்துக்கு அருகில்... </strong></span></p>
<p class="content">மதுரை- ஸ்ரீமீனாட்சியம்மன் கோயிலின் கிழக்கு கோபுர வாசலில் இருந்து சுமார் 100 மீட்டர் தொலைவில் உள்ளது புது மண்டபம் எனும் பகுதி. இதையடுத்து உள்ள எழுகடல் தெருவில் அமைந்துள்ளது ஸ்ரீகாஞ்சனமாலையம்மன் கோயில். ஏழு புண்ணிய தீர்த்தங்களும் சங்கமித்ததால் இந்தப் பகுதிக்கு 'ஏழு கடல் தெரு’ என்றே பெயர் அமைந்து, இப்போது எழுகடல் எனப்படுகிறது.</p>
<p class="content"><span style="color: #ff0000"><strong>முக்தி தரும் தலம்! </strong></span></p>
<p class="content"><span style="color: #ff0000"><strong><img alt="" align="left" width="120" height="140" src="http://cdnw.vikatan.com/sakthi/2014/03/zmqmfj/images/p88.jpg"></strong></span>கௌதம முனிவர் காஞ்சனமாலையிடம், ''புண்ணிய தீர்த்தத்தில் நீராடி, சிவனாரை வணங்கினால், உனக்கு முக்தி கிடைக்கும்'' என அருளினார். புண்ணிய தீர்த்தத்தில், கணவரின் கரம் பற்றியோ, மைந்தனின் கரம் பிடித்துக்கொண்டோதான் குளிக்கவேண்டும் என்பது மரபு. ஆனால், காஞ்சனமாலைக்குக் கணவரும் இல்லை; மகனும் இல்லை. என்ன செய்வது என்று தவித்தாள்.</p>
<p class="content">காஞ்சனமாலை என்பவள், வேறு யாருமில்லை; மதுரையம்பதியை அருளாட்சி செய்துகொண்டிருக்கும் மீனாட்சியின் தாயார்தான்.  தன் கவலையை மகளிடம் சொன்னாள் காஞ்சனமாலை. அதை அப்படியே ஸ்ரீசொக்கநாதரிடம் தெரிவித்தாள் ஸ்ரீமீனாட்சியம்மை.</p>
<p style="text-align: center"><img alt="" align="middle" width="600" height="337" src="http://cdnw.vikatan.com/sakthi/2014/03/zmqmfj/images/p88aq.jpg"></p>
<p class="content">உடனே சிவனார் கங்கை, யமுனை, நர்மதை, சிந்து, சரஸ்வதி, கோதாவரி, காவிரி ஆகிய ஏழு நதி தீர்த்தங்களையும் ஒருசேரத் திரட்டினார். காஞ்சனமாலையின் கணவரான மலையத்துவச மன்னனை மேல் உலகத்தில் இருந்து வரச் செய்து, அவரின் கரம் பற்றி, புண்ணிய தீர்த்தத்தில் அவளை நீராடச் செய்தார். பிறகு, ஸ்ரீஉமையவளுடன் ரிஷப வாகனத்தில் காட்சி தந்து அருளினார் ஸ்ரீபரமேஸ்வரன். அதையடுத்து, மலையத்துவச மன்னனையும் காஞ்சனமாலையையும் சிவகணங்கள் மேல் உலகத்துக்கு அழைத்துச் சென்றனர் என்கிறது ஸ்தல புராணம்.</p>
<p class="content"><img alt="" align="right" width="300" height="386" src="http://cdnw.vikatan.com/sakthi/2014/03/zmqmfj/images/p88b.jpg">மூலவரின் திருநாமம் -  எழுகடல் அழைத்த எம்பிரான். அம்பாளின் திருநாமம்- ஸ்ரீதடாதகை எம்பிராட்டி. மலையத்துவச பாண்டியனை அழைத்தல், எழுகடல் அழைத்தல் ஆகிய திருவிளையாடல்கள் நிகழ்ந்த தலம் எனும் பெருமை கொண்ட இந்த ஆலயம், சுமார் 1800 வருடப் பழைமை வாய்ந்தது. இங்கே, காஞ்சனமாலை யும் மலையத்துவச பாண்டியனும் அமர்ந்த கோலத்தில் காட்சி தருகின்றனர்.</p>
<p class="content"><span style="color: #ff0000"><strong>நான்கு கால பூஜை! </strong></span></p>
<p class="content">இங்கு, மகா சிவராத்திரி விசேஷம். இரவு 10 மணி, நள்ளிரவு 12 மணி, அதிகாலை 2 மணி மற்றும் 4 மணிக்கு சிவனாருக்கு சிறப்பு அபிஷேக ஆராதனைகள் நடை பெறும். 'இந்த நாளில், சிவனாரையும் காஞ்சனமாலையம்மனையும் தரிசித்தால், நிம்மதியாக வாழலாம். முக்தி நிச்சயம்!’ என்கிறார் சுரேஷ் பட்டர்.</p>
<p class="content"><span style="color: #ff0000"><strong>தம்பதி ஒற்றுமை! </strong></span></p>
<p class="content">இங்கு வந்து தம்பதி சமேதராக அருள்புரியும் நவக்கிரகங்களை 9 முறை வலம் வந்து வேண்டினால், பிரிந்த தம்பதி ஒன்று சேருவர், தம்பதி இடையே கருத்து வேற்றுமை நீங்கும் என்பது ஐதீகம்!</p>
<p style="text-align: right"><span style="color: #0000ff">- லோ.இந்து </span></p>
<p style="text-align: right"><span style="color: #0000ff"> <span style="color: #000000">படங்கள்: </span>வி.சதீஷ்குமார்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நினைத்ததை நிறைவேற்றும் செவ்வரளி மாலை வழிபாடு!</div>
<div class="subtitle1">கோவை கோனியம்மன் கோயில் </div>
<div class="subtitle2">காவல் தெய்வம்! </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>எங்கே இருக்கிறது? </strong></span></p>
<p class="content">கோவை நகரில் அமர்ந்து, கொங்கு தேசத்துக்கே காவல் தெய்வமாக, வீரசொரூபிணியாகக் காட்சி தருகிறாள் ஸ்ரீகோனியம்மன். கோயம்புத்தூரில் இருந்து உக்கடம் செல்லும் வழியில், சுமார் 4 கி.மீ. தொலைவில், டவுன்ஹால் பேருந்து நிறுத்தத்தில் இறங்கினால், ஆலயத்தை அடையலாம்.</p>
<p class="content"><span style="color: #ff0000"><strong><img alt="" align="right" width="250" height="188" src="http://cdnw.vikatan.com/sakthi/2014/03/zmqmfj/images/p72.jpg">ஸ்தல வரலாறு </strong></span></p>
<p class="content">கொங்கு மண்டலத்தை கோவன் எனும் மன்னன் ஆட்சி செய்ததால், இந்தப் பகுதி கோவன்புத்தூர் எனும் பெயர் வந்தது. இதுவே, பின்னாளில் கோயம்புத்தூர் என மருவியது. காட்டை அழித்து ஊரை உருவாக்கும்போது, இந்தப் பகுதியில் ஸ்ரீதுர்கையைப் பிரதிஷ்டை செய்து, சிறிய ஆலயம் ஒன்றைக் கட்டினர். அந்த அம்மனுக்கு ஸ்ரீகோனியம்மன் எனப் பெயர் சூட்டி, வழிபடத் துவங்கினார்கள் மக்கள். அன்று முதல் இந்தப் பகுதியையும் மக்களையும் காத்து வருகிறாள் ஸ்ரீகோனியம்மன்.</p>
<p class="content">கோவன் மன்னனுக்குப் பிறகு, பல வருட காலம் அம்மனுக்கு வழிபாடேஇல்லாமல் போனதாம். பின்னாளில், மைசூர் மன்னர் இந்தப் பகுதியை ஆட்சி செய்தபோது, ஸ்ரீகோனியம்மனின் சாந்நித்தியத்தை உணர்ந்து, கோயிலை புனர்நிர்மாணம் செய்து, ஏராளமான திருப்பணிகள் செய்தார் என்கிறது ஸ்தல வரலாறு.</p>
<p class="content"><span style="color: #ff0000"><strong><img alt="" align="left" width="300" height="468" src="http://cdnw.vikatan.com/sakthi/2014/03/zmqmfj/images/p72b.jpg">கண்கண்ட தெய்வம்! </strong></span></p>
<p class="content">செவ்வாய் மற்றும் வெள்ளிக் கிழமைகளில், ஸ்ரீகோனியம்மனைத் தரிசிக்க, கோவை நகரின் பல பகுதிகளில் இருந்தும் ஏராளமான பக்தர்கள் வந்து செல்கின்றனர். இந்த ஊர் மக்களுக்கு இவளே கண்கண்ட தெய்வம். ஆடி மாதத்திலும் சிறப்பு பூஜை மற்றும் வழிபாடுகள் நடைபெறுகின்றன.</p>
<p class="content"><span style="color: #ff0000"><strong>மாசி விழா! </strong></span></p>
<p class="content">மாசி மாதத்தில் கோலாகலமாக நடைபெறுகிறது திருவிழா. 14 நாட்கள் விழாவில், தினமும் ஆயிரக்கணக்கான பக்தர்கள் வந்து வேண்டிக்கொள்வதும், பிரார்த்தனை நிறைவேறியவர்கள் தங்களின் நேர்த்திக்கடனைச் செலுத்துவதும் அதிகம்!</p>
<p class="content">மாசி முதல் செவ்வாய் அன்று பூச்சாட்டு விழா நடைபெறும். அதையடுத்து இரண்டாவது செவ்வாய்க்கிழமை நாளில், அக்கினிச் சாட்டு நடைபெறும். 3-வது சனிக்கிழமையன்று, திருக்கல்யாண உத்ஸவம் விமரிசையாக நடைபெறும். மறுநாள், கோலாகலமாக நடைபெறுகிறது தேர்த்திருவிழா. கோவை நகரில் நடைபெறும் முக்கியமான தேரோட்ட விழா இது!  </p>
<p class="content"><span style="color: #ff0000"><strong>சந்நிதியில்... நிச்சயதார்த்தம்! </strong></span></p>
<p class="content">இங்கே ஸ்ரீவிநாயகர், தேவியருடன் ஸ்ரீசுப்ரமணியர், நவக்கிரகங்கள் ஆகிய சந்நிதிகளும் அமைந்துள்ளன. இந்தக் கோயிலில் உப்பு- மஞ்சள் வாங்குதல் நிகழ்ச்சி நடைபெறுகிறது. அதாவது, திருமணத்துக் கான நிச்சயதார்த்தத்தில், உப்புக் கூடையை மாற்றிக்கொள்வது இந்தப் பகுதியில் வழக்கம். திருமண வீட்டார் இங்கு வந்து, கோனி அம்மனைச் சாட்சியாக வைத்து, திருமணத்தை உறுதிப்படுத்துவதற்கான உப்புக்கூடை மாற்றும் சடங்கைச் செய்கிறார்கள்.</p>
<p style="text-align: center"><img alt="" align="middle" width="500" height="333" src="http://cdnw.vikatan.com/sakthi/2014/03/zmqmfj/images/p72a.jpg"></p>
<p class="content"><span style="color: #ff0000"><strong>நினைத்தது நிறைவேறும்! </strong></span> </p>
<p class="content">திருமணத் தடை உள்ளவர்கள், தொழிலில் நஷ்டம் வந்து கலங்குவோர், அடிக்கடி உடல் உபாதையால் அவதிப்படுபவர்கள் ஆகியோர், தொடர்ந்து ஒன்பது செவ்வாய் அல்லது வெள்ளிக் கிழமைகளில் அம்மனுக்கு செவ்வரளி மாலை சார்த்தி வழிபட்டால், விரைவில் நல்லது நடக்கும் என்பது ஐதீகம்!</p>
<p style="text-align: right"><span style="color: #0000ff">          - ஞா.சுதாகர் </span></p>
<p style="text-align: right"><span style="color: #000000">   படங்கள்: </span><span style="color: #0000ff">ர.சதானந்த் </span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சக்தி சங்கமம் </div>
<div class="subtitle1">‘அர்ப்பணிப்பே வழிபாடு... உழைப்பே நைவேத்தியம்!’</div>
<div class="subtitle2">வெ.இறையன்பு ஐ.ஏ.எஸ்.- வாசகர்கள் கலந்துரையாடல் - 2 </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>'இ</strong></span>ந்துக்களின் முழுமுதற் கடவுள்<br>
காவல் தெய்வம்<br>
இன்று காவல்துறையின் கண்காணிப்பில்...<br>
ஓ! இன்று விநாயகர் சதுர்த்தி!’</p>
<p class="content">- சென்ற இதழ் சக்தி சங்கமம் கட்டுரையில் வெளியான இந்தக் கவிதையும், அதையொட்டிய கேள்வியும் தன்னுடையதே என்று, இதழ் வெளியான அன்றே நம்மைத் தொலைபேசியில் அழைத்து, உரிமையுடன் சுட்டிக்காட்டி யிருந்தார் வாசகி அருணா எஸ். ஷண்முகம்.</p>
<p class="content">இதோ... அடுத்து வருவதும் அவரது கேள்வியே! சுவாரஸ்யமாகத் தொடர்கிறது வெ.இறையன்புவுடனான வாசகர்கள் கலந்துரையாடல்.</p>
<p class="content"><span style="color: #ff0000"><strong>? ''இன்றைய உலகில் எண்ணற்ற பல மதங்கள் இருக்கின்றன. அதன் காரணமாகவே பல சச்சரவுகள் தோன்றுகின்றன. எனவே, மதங்கள் தேவையா?'' - <span style="color: #0000ff">அருணா எஸ். ஷண்முகத்தின் </span>இந்தக் கேள்விக்கு விரிவாக பதிலளித்தார் இறையன்பு.</strong></span></p>
<p class="content"><img align="left" width="120" height="140" alt="" src="http://cdnw.vikatan.com/sakthi/2014/03/zmqmfj/images/p54a.jpg">* ''மதங்கள் தேவையா, தேவை இல்லையா என்பது பிரச்னை அல்ல. இன்னும் இரண்டு மதங்கள்கூட உருவாகலாம். ஏன்... ஒரே மதத்தில்கூடப்  பிரிவுகள் உண்டே! இந்து மதத்திலேயே சைவம், வைஷ்ணவம் எனப் பிரிவுகள் உண்டு. ஒவ்வொருவருக்கு ஒவ்வொரு சமயக் கொள்கையில் பிடிப்பு; நம்பிக்கை. அப்படித்தான் இருக்கும். அதுதான் இயல்பும்கூட! எனவே, எத்தனை மதங்கள் வேண்டுமானாலும் நம்மிடையே இருக்கட்டும்; அதில் பிரச்னை இல்லை. நமது நம்பிக்கைதான் உசத்தியானது, மற்றதைவிட மேம்பட்டது என்று நினைக்கும்போதுதான் பிரச்னை ஆரம்பமாகிறது. ஒவ்வொரு சமயமும் தனித்தன்மை வாய்ந்தது என்று நினைத்தால், இந்த உலகில் எல்லோரும் சுமுகமாக வாழ்வதற்குப் போதிய இடம் இருக்கிறது.</p>
<p class="content">ஒரே வீட்டிலேயே ஒவ்வொரு வரும் ஒவ்வொரு விதமாகக் கடவுளை வழிபடுகிறார்கள். ஒருவருக்கு அம்பாள், ஒருவருக்கு சிவன், ஒருவருக்குப் பிள்ளையார், ஒருவருக்கு முருகன், ஒருவருக்குப் பெருமாள் என்று ஒரு குடும்பத்தில் உள்ளவர்கள் பல தெய்வ வடிவங்களை வழிபட லாம். ஆனாலும், குடும்பம் ஒன்றே என்று இணக்கமாக இருக்கிறார்கள் அல்லவா?</p>
<p class="content">அப்படி ஒவ்வொரு மதத் தினரும் இந்த உலகமே தனது குடும்பம் என்றும், அடுத்த மதத்தினரைத் தமது சகோதரன் என்றும் நினைக்கத் தொடங்கி விட்டால், பிரச்னை ஏற்பட வழியே இல்லை. ஆனால், இதெல்லாம் தானாக நிகழ வேண் டும்; அரசு உத்தரவு போட்டு முறைப்படுத்த முடியாது.''</p>
<p class="content"><span style="color: #ff0000"><strong>? ''கடவுள் நம்பிக்கை என்றால் என்ன? ஆன்மிகம் என்றால் என்ன? கடவுள் நம்பிக்கைதானே ஆன்மிகம்?'' - </strong><span style="color: #0000ff"><strong>கேட்டவர், வாசகர் பி.ஸ்ரீராம்.</strong></span></span></p>
<p class="content">* ''கடவுள் நம்பிக்கை என்பது ஆன்மிகம் அல்ல. கடவுள் நம்பிக்கை அற்றவர்களிலும் ஆன்மிகவாதிகள் உண்டு! நம் வாழ்க்கைதான் ஆன்மிகம்.</p>
<p class="content">காலையில் எழுந்ததும் நம்முடைய உள்ளங்கைகளைப் பார்க்க வேண்டும், பார்த்தால் நல்லது என்ற நடைமுறை உள்ளது. தரையில் கால் வைக்கும் போதுகூட, மண்ணிடம் மன்னிப்பு கேட்டுக்கொண்டு கால் வைக்கும் பண்பு சில கிராமங்களில் உண்டு.</p>
<p class="content">அதே போல், நம் நாட்டில் இரவு வேளைகளில் கீரை, காய், பூக்களைப் பறிக்கக்கூடாது என்பதைக்கூட ஒரு பண்பாடாகவே வைத்திருக்கிறோம். இவை நம் நாட்டின் பண்புகள். இத்தகைய அபூர்வ பண்பு களை வேறு எந்த நாட்டிலும் காண முடியாது. ஆக, நான் முன்பு சொன்னபடி நமது வாழ்க்கையை முறைப் படி வாழ்ந்து முடிப்பதே ஆன்மிகம். வாழ்க்கையை நேசிப்பதும், வாழ்க்கையை அனுபவிப்பதும்தான் ஆன்மிகம்!''</p>
<p style="text-align: center"><img align="middle" width="600" height="330" alt="" src="http://cdnw.vikatan.com/sakthi/2014/03/zmqmfj/images/p54.jpg"></p>
<p class="content"><strong><span style="color: #ff0000">?  ''ஆனால், பெரும்பாலா னோர் கடவுளை வழிபடுவது தான் ஆன்மிகம் என்று நினைக்கிறார்களே?'' என்று கேட்டார் </span><span style="color: #0000ff">மாணவி காவ்யா சம்பத்.</span></strong></p>
<p class="content">* ''அது நம்முடைய தவறு. ஆன்மிகம் என்பதன் உண்மையான அர்த்தத்தை நாம் குழந்தைகளுக்குச் சொல்லிக் கொடுப்பதில்லை. சாப்பிடுவதில் ஆன்மிகம் இருக்கிறது; குளிப்பதில் ஆன்மிகம் இருக்கிறது; நாம் மற்றவர்களுக்கு உதவுவதில் ஆன்மிகம் இருக்கிறது.</p>
<p class="content">பண்டிகைகள் எதற்கு? நம்மிடம் இருப்பதை இல்லாதவரிடம் பகிர்ந்து கொள்வதற்குத்தான். தீபாவளி என்றால், நீங்கள் வீட்டிலே வெடி வெடித்து, தனியாக இனிப்பு உண்டு மகிழ்வதற்கு அல்ல. உங்கள் வீட்டில் வேலை செய்பவர்களுக்கு, உங்களுக்குத் தெரிந்து வறுமை நிலையில் இருப்போருக்குப் புதுத் துணிகள் எடுத்துக் கொடுத்து அவர்களை மகிழ்விப்பதற்குத்தான்!</p>
<p class="content">அப்படிக் கொடுக்கும் போதுதான் அது ஆன்மிகமாக மாறும். இல்லையென்றால் அது  வெற்றுக் கொண்டாட் டம்தான். ஆன்மிகம் என்பது வயோதிகத்துடனோ இறைவனுடனோ தொடர்புடையதல்ல; அது வாழ்க்கையோடு தொடர்பு உடையது! வாழ்க்கையைக் கொண்டாடுவது, வாழ்க்கையைப் பயன் உள்ளதாக ஆக்கிக்கொள்வது என்று ஆன்மிகத்துக்கு ஒரு விளக்கம் கொடுத்து வாழக் கற்றுக்கொண்டால், வாழ்க்கையின் ஒவ்வொரு நொடியையும் நாம் சிறப்பாக அணுக முடிவதுடன், சந்தோஷமாகவும் வாழ முடியும்.</p>
<p class="content">ஒவ்வொரு நாளும் இரவு படுக்கும்போது, இன்றைக்கு யாருக்கு உதவி செய்தோம், யாருக்கு ஆறுதல் சொன்னோம், யாருக்கு மன தைரியம் அளித்தோம், யாருடைய துயரத்தைப் பகிர்ந்து கொண்டோம், யாரைப் பாராட்டினோம், யாருக்கு உணவளித்தோம், யாரின் உணர்வுகளுக்கு மதிப்பளித்தோம் என்று நினைத்துப் பாருங்கள். இவற்றில் ஏதேனும் ஒன்றை நீங்கள் செய்திருப்பீர்களேயானாலும், நீங்கள் ஆன்மிகமான நாளை வாழ்ந்திருக்கிறீர்கள் என்று பொருள்.''</p>
<p class="content"><span style="color: #ff0000"><strong>? ''அப்படி என்றால், கடவுளுக்கும் ஆன்மிகத்துக்கும் தொடர்பு இல்லையா?'' - <span style="color: #0000ff">மாணவர் வெங்கட் </span>எழுப்பிய கேள்வி இது.</strong></span></p>
<p class="content">* ''உங்களுக்கு புத்தரைப் பற்றிக் கூறுகிறேன். கடவுள் இல்லை என்றவர் புத்தர். ஆனால், அவரைவிடக் கடவுள் தன்மை உடையவர் இருக்கிறாரா என்று யோசி யுங்கள். எனவே கடவுளுக்கும், நீங்கள் கடவுள் தன்மை உடையவராக இருப்பதற்கும் எந்தத் தொடர்பும் இல்லை. கடவுள் நம்பிக்கை இல்லாமல் இருந்தாலும், ஒருவர் கடவுள் தன்மையோடு இருக்கலாம். அப்படிப் பட்டவர்கள் அன்புமயமாக இருப்பார்கள். எல்லோருக்கும் உதவுவார்கள். எல்லோருக்கும் மரியாதை கொடுப்பார்கள்.</p>
<p class="content"><img align="right" width="220" height="349" alt="" src="http://cdnw.vikatan.com/sakthi/2014/03/zmqmfj/images/p54b.jpg">பெரியார் அப்படி இருந்திருக்கிறார். சிறிய பிள்ளைகளுக்குக்கூட மரியாதை கொடுப்பார். அவர் ஒருமுறை, தொண்டர் ஒருவர் அழைத்ததன்பேரில் நாலைந்து பேரோடு அவரது வீட்டுக்குச் சாப்பிடச் சென்றார். சாப்பாட்டில் பருப்பு நன்றாக இல்லை. ஆனாலும், எதுவும் சொல்லாமல், அதை ரசித்து ருசித்துச் சாப்பிட்டார். மணியம்மை கேட்டதற்கு, ''அவனே பாவம், ஏழை! அவன் நம்மை அன்புடன் அழைத்துச் சாப்பாடு போடும்போது, நானே அதை ரசித்துச் சாப்பிடவில்லை என்றால், வேறு எவன் சாப்பிடுவான்? அப்புறம் அவன் மனசு கஷ்டப்படாதா?'' என்றாராம். இதுதான் ஆன்மிகம். அடுத்தவர் மனத்தைப் புண்படுத்தாமல் இருப்பதைக்காட்டிலும் மிகச் சிறந்த ஆன்மிகம் வேறு இல்லை.''</p>
<p class="content"><span style="color: #ff0000"><strong>? ''எனில், ஆன்மிகத்தின் அடிப்படை மனித நேயம் என்று கொள்ளலாமா?'' </strong><span style="color: #ff0000"><strong>என்று கேட்டார் </strong></span><span style="color: #0000ff"><strong>ஸ்வர்ணலக்ஷ்மி.</strong></span></span></p>
<p class="content">* அன்பும் கருணையுமே அடிப்படை. சந்திக்கிற மனிதர்கள் மீது மட்டுமல்ல, பார்க்கிற உயிர்கள் மீதும் கருணை ஊற்றாகப் பெருக்கெடுத்துக் கசிகிறவனே உண்மையான ஆன்மிகவாதி.  வள்ளலார், தம்மைக் கருணையின் வடிவமாகவே இறைமை படைத்ததாகக் குறிப்பிட்டு மகிழ்கிறார். நமக்குள் அன்பு அதிகரிக்கும்போது நாம் ஆன்மிகத்தைத் தொடுகிறோம். கருணை ஊற்றெடுக்கும்போது, கடவுளின் கழல்களைப் பிடிக்கிறோம். வெறுப்பு வெளிப்படும்போது நரகத்தின் வாயிலில் நிற்கிறோம்.''</p>
<p class="content"><span style="color: #ff0000"><strong>? ''தொலைக்காட்சி, செய்தித்தாள்களில்... ஆன்மிகப் போலிகளிடம் சிக்கிக்கொண்டு, அவர்கள் சொல்வதுதான் வேதவாக்கு, அவர்களின் வழியே ஆன்மிகம் என்று ஏமாந்து வாழ்க்கையைத் தொலைத்து நிற்பவர்கள் பற்றிய செய்திகள் இன்றைக்கு அதிகம் வெளியாகின்றன. இதற்கு என்னதான் தீர்வு? உண்மையை உள்ளபடி அறிந்து கொள்வதற்கான வழிவகை என்ன?</strong><span style="color: #ff0000"><strong>'' - இது </strong></span><span style="color: #0000ff"><strong>மாணவர் வெங்கட்டின் </strong><span style="color: #ff0000"><strong>கேள்வி.</strong></span></span></span></p>
<p class="content">* ''அதிகம் விளம்பரமாகிறவர்கள் போலிகளாகத்தான் இருக்க முடியும் என்பதை நீங்களே புரிந்துகொள்ள வேண்டும்.  உண்மை யானவர்கள் விளம்பர வெளிச்சத்தை நாடுவது இல்லை. போலிகளே, தங்கள் தலையைச் சுற்றி செயற்கையாக ஓர் ஒளிவட்டத்தை ஏற்படுத்திக்கொள்ளத் தொடர்ந்து முயற்சி செய்கிறார்கள்.  </p>
<p class="content">நமது இந்திய சிந்தனை மரபு  ஆழமானது.  வாழ்வின் அனைத்து நுட்பங்களையும் அது முன்வைக்கிறது. காலையில் எழுந்ததும் பூமியை மிதிப்பதற்கு முன் மன்னிப்பு கேட்கக் கற்றுத் தருகிறது. குடிக்கிற குவளை நீரையே கங்கை, யமுனையின் சங்கமமாக மாற்றக் கற்றுத் தருகிறது. நமக்குத் தேவை இறைமையே தவிர, இடைத்தரகர்கள் இல்லை. நாம் நமக்குள் தேட முற்பட்டால், ஏமாற வேண்டிய அவசியமும் இல்லை; ஏக்கம் அடைந்து நிற்கவும் தேவையில்லை.''</p>
<p class="content"><span style="color: #ff0000"><strong>? ''மேலைநாட்டுத் தத்துவ நூல்கள், பல விஷயங்களில் நமது உபநிடதங்களைப் பின்பற்றியிருப்பதாகக் கேள்விப்பட்டுள்ளேன். இது பற்றி உங்கள் கருத்து?'' என்று<span style="color: #0000ff"> ஸ்ரீராம் </span>கேட்க, அருவி மாதிரி தகவல்களைக் கொட்டி அசத்திவிட்டார் இறையன்பு.</strong></span></p>
<p class="content">''எமர்சன் எழுதிய 'பிரம்மா’ என்ற கவிதை முழுக்க முழுக்க பகவத்கீதையை அடியொற்றியது. டி.எஸ்.எலியட் நோபல் பரிசுபெற்றவர். அவருடைய 'தரிசு நிலம்’ கவிதையில் 'ஓம் சாந்தி’ என்ற உபநிடத வாக்கியத்தைப் பயன்படுத்தியிருக்கிறார்.  வால்ட் விட்மன், இந்தியச் சிந்தனை மரபில் மிகவும் நாட்டம் கொண்டவர்.  ஜார்ஜ் குல்ஜீஃப், அவருடைய தத்துவ ஆக்கத்தை நமது உபநிடதங்களின் சாரங்களைக் கொண்டு வடிவமைத்தார் என்பதைத ஊஸ்பென்ஸ்கி எழுத்துக்களின் மூலம் உணரமுடிகிறது. இதையெல்லாம் பார்க்கும்போது, வெகு காலத்துக்கு முன்பே மிக நுட்பமான செய்திகளை அனுபவங்களின் மூலமாக உணர்ந்து, உண்மைக்கு அருகில் நம் முன்னோர்கள் பயணித்திருக்கிறார்கள் என்பதை உணர முடிகிறது.''</p>
<p class="content"><span style="color: #ff0000"><strong>? ''தாங்கள் ரசித்து வாசித்த ஆன்மிக நூல் எது? எங்களைப் போன்ற இளைஞர்கள் படிப்பதற்கு ஏதேனும் நூல்களை சிபாரிசு செய்யுங்களேன்?'' என்று கேட்டுக்கொண்டார் <span style="color: #0000ff">ஸ்ரீராம்</span>.</strong></span></p>
<p class="content">* ''மாண்டூக உபநிடதம், கடோபநிடதம் ஆகிய இரண்டும் மிகச் சிறந்த உபநிடதங்கள். இரண்டையும் படித்திருக்கிறேன். உள்ளுணர்வு, ஆழ்மனம், உச்சமனம் போன்றவற்றை அறிந்துக்கொள்ள உதவுவது மாண்டூக உபநிடதம். மரணத்துக்குப் பின்னான வாழ்க்கையை நசிகேதன் மூலமாக நமக்கு உணர்த்துவது கடோபநிடதம். நசிகேதன் என்னைக் கவர்ந்ததால், என் 'சாகாவரம்’ நாவலின் நாயகனுக்கு அந்தப் பெயரை வைத்தேன்.  </p>
<p class="content">புத்தரைப் பற்றி 'Thich Nhat Hanh’ எழுதிய நூலும், லாவோட்சு எழுதிய 'டாவோ டீச்சிங்’ நூலும், ஜே.கிருஷ்ணமூர்த்தியின் 'அறிந்த வற்றிலிருந்து விடுதலை’ என்ற நூலும், ஓஷோவின் 'தந்த்ரா உச்சபட்சக் கோட்பாடு’, கலீல்ஜிப்ரானின் 'தீர்க்கதரிசி’, கிப்ளிங்கின் 'கிம்’, ஹெர்மன் ஹெசியின் 'சித்தார்த்தா’, தாகூரின் 'கீதாஞ்சலி’, திருமூலரின் 'திருமந்திரம்’, வள்ளலாரின் 'அருட்பா’, ரிச்சர்ட் பாக்கின் 'மாயைகள்’, மார்லோவின் 'டாக்டர் ஃபாஸ்டஸ்’, ஹெமிங்வேயின் 'கடலும் வயோதிகரும்’, ரோஷி ஃபிலிப் கப்பலேயின் 'கிழக்கில்’, ஜென்னின் 'உதயம்’ போன்ற சில நூல்களையெல்லாம் அவசியம் நீங்கள் படிக்க வேண்டும். இன்னும் தரமான நூறு ஆன்மிக நூல்களை என்னால் குறிப்பிட முடியும்.  </p>
<p class="content">ஜெயகாந்தனின் 'குருபீடம்’, ஆன்மிகம் இழையோடும் சிறுகதைதான். டால்ஸ்டாயின் சிறுகதைகள், தாஸ்தாவெய்ஸ்கியின் சிறுகதைகள், கிரேக்கத்தில் சில நாடகங்கள், டி.எஸ்.இலியட்டின் காக்டெயில் விருந்து, சோஃபியின் உலகம் போன்றவை ஆன்மிகம் தழுவிய அனுபவப் பதிவுகள்.''</p>
<p style="text-align: center"><img align="middle" width="600" height="338" alt="" src="http://cdnw.vikatan.com/sakthi/2014/03/zmqmfj/images/p54d.jpg"></p>
<p class="content"><span style="color: #ff0000"><strong>? ''தமிழகத்தில் ஜென் கதைகளை மேற்கோள்காட்டி விளக்கியதில் நீங்களே முன்னுதாரணம் எனச் சொல்லலாமா? ஜென் இலக்கியங்களில் உங்களுக்கு ஈடுபாடு வந்தது எப்படி? எப்போது?'' - கேட்டவர் <span style="color: #0000ff">ஹேமா ராமன்</span>.</strong></span></p>
<p class="content">* ''அருளுரை என்கிற நிகழ்ச்சியை விஜய் தொலைக்காட்சி நடத்திய போது ஜென், தாவோ போன்றவற்றைப் பற்றிப் பேசுபவர்கள் அப்போது யாருமில்லாததால், என் நண்பர் முருகன் ஐ.ஏ.எஸ் என்னைப் பேசுமாறு கேட்டுக்கொண்டார்.  அப்போது அவற்றை மையமாகக் கொண்டு, பல வாழ்வியல் நெறிகளை நான் எடுத்துச் சொன்னேன். நான் சொன்னேன் என்பதைவிட என் மூலமாக அவை வெளிப்பட்டன என்றுதான் கூறவேண்டும்.  </p>
<p class="content">ஆன்மிகம் என்பதை பெரிய மாயாஜாலமாக உருவகப்படுத்தாமல் சாதாரண நிகழ்வு களோடு தொடர்புகொண்டதாக எளிமைப் படுத்தியது ஜென்னின் பங்களிப்பு. ஜென் துறவிகளின் வாழ்க்கை பாசாங்குகள் அற்றது.  தன்முனைப்பை முழுவதுமாக விலக்கிவிடச் சொன்னது ஜென். 1988-ம் ஆண்டு 'லால்பகதூர் சாஸ்திரி தேசிய நிர்வாக அகாடமி’யில் பயிற்சி பெறுகிறபோது, எனக்கு அந்த இலக்கியங்களில் ஆர்வம் ஏற்பட்டது. நான் வாசித்த ஜென் கதைகளும், ஹைக்கூ கவிதைகளும், அவை குறித்த வியாக்கியானங்களும் என்னைக் கவர்ந்து இழுத்தன.  தொடர்ந்த வாசிப்பு, எனக்குள் பல விரும்பத்தகுந்த மாற்றங்களை ஏற்படுத்தியது.  என் சொல்லில் மட்டும் இல்லாமல், செயல்களிலும் அவற்றை வெளிப்படுத்த எனக்கு நாட்டம் ஏற்பட்டது. அது இப்போதும் நடந்துகொண்டிருப்பதாகவே நான் நினைக்கிறேன்.''</p>
<p class="content"><span style="color: #ff0000"><strong>? ''எத்தனையோ துறைகளில் மிகச் சிறப்பாகப் பணிபுரிந்த அனுபவம் உங்களுக்கு உண்டு. அலுவல் நிமித்தமாகவோ, வேறு சொந்த விஷயங்களிலோ, உங்களை மனச்சோர்வுக்கு ஆளாக்கும் அல்லது சவால்களைச் சந்திக்கவைக்கும் தருணங்களை நீங்கள் கடப்பது எப்படி?'' - <span style="color: #0000ff">வி.பி.பலராமன் </span>கேட்ட இந்தக் கேள்விக்கு மெல்லிய புன்னகையுடன் பதிலளித்தார் இறையன்பு.</strong></span></p>
<p class="content"><img align="left" width="120" height="364" alt="" src="http://cdnw.vikatan.com/sakthi/2014/03/zmqmfj/images/p54e.jpg">* ''சவால்கள்தான் நம்மைச் சாதிக்கத் தூண்டுகின்றன.  மலையே இல்லாமல் சிகரத்தை அடைவது எப்படிச் சாத்தியம்? சிகரத்தை அடையும் முயற்சியில் சிராய்ப்புகள் ஏற்படுவது சகஜம்தானே! நமக்காகப் பணியாற்றும்போது, தோல்வி ஏற்பட்டால், சோர்வு ஏற்படும்.  பொதுநலனுக்காகப் பணியாற்றுகிறபோது, மனச்சோர்வு மணித்துளியில் மறைந்துபோகும்; கணநேரத்தில் கரைந்து போகும்.  தோல்விக்கான காரணங்களைத் துல்லியமாகப் பட்டியலிட்டால், அடுத்த அடியை இன்னும் அழுத்தமாக எடுத்து வைக்க ஆர்வம் பிறக்கும்.  உயர்ந்த நோக்கத்துக்காக காலை முன்னே வைத்தால், உலகமே ஒன்றுதிரண்டு நம் உடல் வியர்க்காமல் இருக்க வெண்சாமரம் வீசத் தயாராக இருக்கிறது என்பதே அனுபவப் பிழிவு.''</p>
<p class="content"><span style="color: #ff0000"><strong>? ''இறுதியாக ஒரு கேள்வி சார்! எங்களைப் போன்ற இளைஞர்களுக்குத் தாங்கள் சொல்ல விரும்பும்  அறிவுரை என்ன? இன்றைய இளைஞர்கள் கட்டாயம் கடைப்பிடிக்க வேண்டிய விஷயம் என்று எதைச் சொல்வீர்கள்?'' என்று ஸ்வர்ணலக்ஷ்மி கேட்டார்.</strong></span></p>
<p class="content">* ''மூத்தவர்களை மதிப்பதும், அவர்களது அனுபவங்களைக் காது கொடுத்துக் கேட்பதுமே இளைஞர்கள் தங்களை இன்னும் மெருகேற்றிக்கொள்ளத் தேவைப்படுகிற நெறி! நேரத்தையும் பணத்தையும் விரயமாக்கும் தீய பழக்கங்களில் ஒருபோதும் சிக்கிக் கொள்ளாமல் வாழ்வதுதான் அவர்கள் கட்டாயம் கடைப்பிடிக்க வேண்டிய வாழ்க்கை முறை.  ஒவ்வொரு நிமிடமும் முன்னேற்றத்தை நோக்கி அடியெடுத்து வைப்பதுதான் அவர்களுக்கான கடமை.''</p>
<p class="content">இறையன்பு சொல்லி முடிக்க...</p>
<p class="content">''சார்... நீங்கள் சொன்னீர்களே, ஆன்மிகமான வாழ்க்கை என்று! இன்றைக்கு எங்களுக்கு அது வாய்த்தது என்றுதான் சொல்ல வேண்டும். கடவுள்- ஆன்மிகம் குறித்த புதியதொரு பாடம் கற்ற திருப்தியும் சந்தோஷமும் எங்களுக்கு'' என்று அனைவரும் கோரஸ் குரலில் மகிழ்ச்சியும் நெகிழ்ச்சியுமாகச் சொல்ல, அனைவருக்கும் நன்றி சொல்லி விடைகொடுத்தார் இறையன்பு.</p>
<p style="text-align: right"><span style="color: #000000">- தொகுப்பு:</span><span style="color: #ff0000"> எஸ்.கண்ணன் கோபாலன்</span></p>
<p style="text-align: right"><span style="color: #000000">படங்கள்: </span><span style="color: #ff0000">ரா.மூகாம்பிகா</span></p>
<hr>
<p class="content"><span style="color: #ff0000">? ''பக்தி </span><span style="color: #ff0000"><strong>யோகம், கர்ம யோகம்... இரண்டில் நீங்கள் எதைத் தெரிவு செய்வீர்கள்?''</strong></span></p>
<p style="text-align: right"><span style="color: #ff6600">- பி.வாசுதேவன், திருத்துறைப்பூண்டி</span></p>
<p class="content">* ''கர்மயோகமே சிறந்தது. செய்கிற எந்தவொரு பணியையும் அற்பப் பணியாகக் கருதாமல், அர்ப்பணிப்போடு செய்தால், அதுவே வழிபாடு. முழுக் கவனத்தையும் அந்தச் செயலிலேயே செலுத்தினால், அதுவே தியானம். நேர்மையோடு உழைத்தால் அதுவே நைவேத்தியம். பரவசத்தோடு பணி செய்தால், அதுவே படையல். ஊக்கத்தோடு உழைத்தால், அதுவே ஊதுவத்தி. கவித்துவத்துடன் சேவை ஆற்றினால், அதுவே கற்பூரம்.  பிரமாதமாகச் செய்தால், அதுவே பிரசாதம். செய்கிற தொழிலை தெய்விகத்தின் அங்கமாகக் கருதி, தெய்விகத்துடன் சங்கமமாகி சலிப்பின்றி உழைத்தால், பருத்தி ஆடையும் பட்டாடை ஆகும்.  பளபளப்பு தானே வந்து ஒட்டிக்கொண்டு பரவசம் தரும். உடலில் வழிகிற வியர்வையே இறைமைக்குத் தெளிக்கிற பன்னீராக மாறும்.''</p>
<p class="content"><span style="color: #ff0000"><strong><img align="left" width="120" height="323" alt="" src="http://cdnw.vikatan.com/sakthi/2014/03/zmqmfj/images/p54c.jpg">? 'தெய்வம் மனுஷ்ய ரூபேண’ என்பார்கள். அப்படியான அனுபவம் உங்களுக்கு உண்டா?''</strong></span></p>
<p style="text-align: right"><span style="color: #ff6600">- கே.கார்த்தீ, சென்னை-17</span></p>
<p class="content">* ''எத்தனையோ அனுபவங்கள். அந்நிய தேசத்தில் விபத்து நேர்ந்தபோது, அடையாளம் தெரியாத நபர்கள் அவசர அவசரமாக எங்களை மீட்டு, தங்க மணித் துளிகளுக்குள் அருகில் இருந்த மருத்துவ மனைக்கு அனுப்பிவைத்தார்களே, அவர்கள் அனைவரும் இயற்கை அனுப்பிய இறைத் தூதர்கள்தாமே?!''</p>
<p class="content"><span style="color: #ff0000"><strong>? ''நீங்கள் கோயில்களுக்குப் போவதுண்டா? மனிதன் ஒழுக்கமாக வாழ கோயில்கள், கடவுள் நம்பிக்கை இதெல்லாம் அவசியம் என்று நினைக்கிறீர்களா?''</strong></span></p>
<p style="text-align: right"><span style="color: #ff6600">- கே.இன்பதுரை, கும்மிடிப்பூண்டி</span></p>
<p class="content">* ''ஆழ்ந்து தியானிக்கவும், அழகை ரசிக்கவும் ஆலயங்களுக்கு அவ்வப்போது போவது உண்டு.  மகத்தான கோயில்களின் முன் மற்ற அனைத்தும் அணுவைக்காட்டிலும் சின்ன துளி என்று அறிந்து, அத்தனை அகங்காரத்தையும் அறவே உதிர்க்கும் அனுபவத்துக்காகவே தஞ்சை பெரிய கோயிலுக்கு அடிக்கடி செல்வதுண்டு. காளிகாம்பாள் கோயிலுக்கு வாரம் தவறாமல் செல்வது உண்டு. ஒழுக்கமாக வாழ்பவனுக்குக் கோயில், கடவுள் நம்பிக்கை இதெல்லாம் அவசியம் என்று கருதவில்லை. நம்பிக்கையைத் தாண்டியும் நேர்மையோடும் பண்போடும் நடந்து கொள்ளும் பலரை நான் பார்த்திருக்கிறேன். அவர்களும் என்னைப் பொறுத்தவரை ஆன்மிகவாதிகளே!''</p>
<p class="content"><span style="color: #ff0000">? ''மிகச் சிக்கலான தருணங்களில், நெருக்கடி நேரங்களில் கடவுள் நம்பிக்கை அல்லது நமக்கும் மேலே இருக்கும் ஏதோ ஒரு பெரிய சக்தி நம்மைக் கைதூக்கி விடும் என நம்பலாமா?''</span></p>
<p style="text-align: right"><span style="color: #ff6600">- கே.பெரியசாமி, திருக்கோயிலூர்</span></p>
<p class="content">* ''நம்பிக்கை மாத்திரம் போதாது. உன்னிப்பாகச் செயலாற்றவும் வேண்டும். உண்மையாக இருப்பவர்கள், 'நான் தவறு செய்யவில்லை; எனவே, நான் தண்டிக்கப்பட மாட்டேன். கடவுள் என்னைக் கைவிட மாட்டார்’ என்று ஆழ்ந்து எண்ணுவது, துயரங்களிலிருந்து விடுபடுவதற்கான ஊக்கத் தையும் உந்துதலையும் நிச்சயம் அவர்களுக்கு அளிக்கும்.''</p>
<p class="content"><strong><span style="color: #ff0000">? ''ஆழ்நிலை தியானம், யோகா இவற்றில் உங்களுக்கு நம்பிக்கை உண்டா?''</span></strong></p>
<p style="text-align: right"><span style="color: #ff6600">- கே.குமார், திருக்கழுக்குன்றம்</span></p>
<p class="content">''அவற்றை நான் வெறுமே நம்புவது இல்லை; கடைப்பிடிக்கிறேன்.''</p>
<p class="content"><span style="color: #ff0000"><strong>? ''பல கூட்டங்களில் உங்களைப் பார்த்திருக்கிறேன். சற்றும் அயர்ச்சியோ, சோர்வோ இன்றிச் சுறுசுறுப்பாக, புன்னகை தவழும் முகத்தோடு அதில் பங்கேற்பதைக் கவனித்திருக்கிறேன். எப்படி <img align="right" width="120" height="158" alt="" src="http://cdnw.vikatan.com/sakthi/2014/03/zmqmfj/images/p54f.jpg">உங்களுக்கு இது சாத்தியமாகிறது? இதே போல் சுறுசுறுப்பாகவும் புத்துணர்ச்சியுடனும் நான் என்னை வைத்திருக்க என்ன வழி?''</strong></span></p>
<p style="text-align: right"><span style="color: #ff6600">- தி.ராஜாராமன், கும்பகோணம்</span></p>
<p class="content">* ''எப்போதும் புத்துணர்ச்சியுடன் இருக்க, சுயநலம் இல்லாமல் பணியாற்று வதுதான் சுருக்கமான வழி. மனிதர்களை நேசித்தால், மலை போன்ற சுமையும் பனிபோல விலகும்;  மலைக்க வைக்கும் அலுப்பும் மளமளவென அகலும்!''</p>
<hr>
<p class="content"><span style="color: #0000ff">அடுத்த இதழில்</span>... சக்தி விகடன் வாசகர்களுடன் கலந்துரையாடுகிறார் மருத்துவர் கமலா செல்வராஜ்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நல்லன எல்லாம் அருளும் ஸ்ரீநாகராஜர்! </div>
<div class="subtitle1">நாக வழிபாடு! </div>
<div class="subtitle2">ஜே.வி.நாதன் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>பா</strong></span>ரதத் தாயின் பாதமாகத் திகழும் புண்ணிய க்ஷேத்திரமாம் கன்னியாகுமரியில் இருந்து சுமார் 10 கி.மீ. தொலைவில் அமைந் துள்ளது நாகர்கோவில். இங்குள்ள ஆலயத்தின் பெயரும் இந்த ஊரின் பெயரும் ஒன்றாகத் திகழ்வது, இந்தத் தலத்தின் சிறப்பம்சம். ஆமாம்! ஊரின் நடுநாயகமாக அழகுற அமைந்திருக்கிறது, ஸ்ரீநாகராஜர் ஆலயம்.</p>
<p class="content">கர்நாடக மாநிலம் 'குக்கே’ சுப்ரமணியர் ஆலயம், கேரளாவில் சர்ப்பக் காவுகள் என்ற பெயரில் எண்ணற்ற கோயில்கள்... இவை போன்று, தமிழகத்தின் இந்தக் கோயிலும் நாகர் வழிபாட்டை பிரதான மாகக் கொண்டது. துவக்கத்தில் இந்த ஊருக்குக் கோட்டாறு என்றே பெயர். பிற்காலத்தில், இங்கிருக்கும் ஸ்ரீநாகராஜர் ஆலயத்தின் சாந்நித்தியமும் பிரசித்தியும் ஊருக்கும் நாகர்கோவில் என்றே பெயரைப் பெற்றுத் தந்துவிட்டது என்று சிலிர்ப்புடன் விவரிக்கிறார்கள் உள்ளூர் பக்தர்கள்.</p>
<p class="content">நாகர் வழிபாடு சைவம், வைணவம், சமணம், பௌத்தம் ஆகிய நான்கு சமயங்களுக்கும் பொதுவானது. கழுத்திலும் கைகளிலும் தலையிலுமாக நாகாபரணம் பூண்டவன் சிவபெருமான். திருமால் பாம்புப் படுக்கையில் பள்ளிகொண்டிருப்பவர். சமண சமய தீர்த்தங்கரர் பார்சுவநாதரின் திருவுருவமும் படமெடுத்திருக்கும் நாக உருவத்துடன் சேர்ந்து திகழும். புத்தமத பிக்குகளும் <img align="left" width="120" height="140" alt="" src="http://cdnw.vikatan.com/sakthi/2014/03/zmqmfj/images/p42b.jpg">நாகத்துக்குக் கோயில் அமைத்து வணங்கி வந்துள்ளார்கள். இலங்கைத் தீவில் பாம்பின் மீது அமர்ந்த நிலையிலும், துயில் கொள்ளும் நிலையிலும் புத்தபிரானின் திருவுருவச் சிலைகளைத் தரிசிக்கமுடியும்.</p>
<p class="content">நாகர்கோவில் ஸ்ரீநாகராஜர் ஆலயம் குறித்து செவிவழிக் கதையொன்று உண்டு. இளம் பெண்ணொருத்தி புல் அறுக்கப் போனாள். அவளுடைய அரிவாள் எதிர்பாராதவிதமாக ஐந்து தலை நாகம் ஒன்றின் தலையில் பட்டு ரத்தம் பீறிட்டது. பயந்து போனவள், ஊர்க்காரர் களிடம் விஷயத்தைச் சொல்லி அழைத்து வந்தாள். அவள் சுட்டிக்காட்டிய இடத்தில் ரத்தம் கொட்டிக் கிடப்பதைக் கண்டு ஊர்க்காரர்கள், அந்த இடத்தில் சிறு கோயில் கட்டி ஐந்து தலை நாகத்துக்கு சிலை வைத்து வழிபட ஆரம்பித்தனர்.</p>
<p class="content">கி.பி. 1516 முதல் 1535 வரை களக்காடு நகரைத் தலைநகராகக் கொண்டு ஆட்சி செய்த ஸ்ரீவீரஉதயமார்த்தாண்ட வர்மன் என்ற கேரள மன்னன், சோழர் குலத்து இளவரசியை மணந்தான். தொழுநோயால் வருந்திய இந்த மன்னன், இங்கு வந்து வழிபட்டு பிணி நீங்கப் பெற்றான் என்கிறார்கள். இவனே, பழைய கோயிலை கேரள கட்டடக்கலைப் பாணியில் பெரிதாகக் கட்டி புதுப்பித்தான் என்பதை, கல்வெட்டு தகவலால் அறிய முடிகிறது.</p>
<p class="content">சில ஆண்டுகளுக்கு முன்பு வரையிலும் கருவறை யின் பின்புறத்தில், தொழுநோய் முதலான பிணிகளை அகற்றும் 'ஓடவள்ளி’ என்ற கொடி படர்ந்திருந்தது என்றும், அரசு அதிகாரி ஒருவர் அதை வெட்டி அகற்றிவிட்டார் என்றும் ஊர் மக்கள் கூறுகின்றனர். மேலும், திருக்கோயிலின் உள்ளேயும் கோயிலைச் சுற்றிலும் உள்ள தோட்டங்களில் நாகலிங்க மரங்களில் பூத்துக்குலுங்கும் பூக்களை நாகராஜரின் குறியீடாகக் கருதுகிறார்கள் உள்ளூர் மக்கள்.</p>
<p style="text-align: center"><img align="middle" width="600" height="483" alt="" src="http://cdnw.vikatan.com/sakthi/2014/03/zmqmfj/images/p42.jpg"></p>
<p class="content">ஆலயம் மிக ரம்மியமாகத் திகழ்கிறது. நுழைவாயிலின் இருபுறமும் சுமார் ஆறு அடி உயரத்தில், ஐந்து தலை களுடன் படம் எடுத்த கோலத்தில் இரண்டு பாம்புச் சிலைகள் உள்ளன. வடக்குப்புறம் உள்ள நாகத்தின் படம் அகன்று காணப்படுவதால் அதை பெண் நாகம் என்றும், தெற்குப்புறம் உள்ளது ஆண் பாம்பை சித்திரிப்பதாகவும் ஆய்வாளர்கள் கூறுகிறார்கள். 'தெற்குப்புறத்தில் உள்ளது நாகராஜர், வடக்குப் புறம் உள்ளது நாகராணி அல்லது பத்மாவதி. இந்தப் பாம்பின் கீழே தவக்கோலத்தில் திகழ்வது சமணர்களின் 23-வது தீர்த்தங்கரரான ஸ்ரீபார்சுவநாதர்’ என்று சமண நூலான உத்தரபுராணம் குறிப்பிடுகிறது.</p>
<p class="content">இந்த ஆலயத்தில், ஐந்து தலை நாக உருவில் அருள்கிறார் மூலவர் ஸ்ரீநாகராஜர். ஐந்து தலை நாகம் குடை பிடிக்க பாமா-ருக்மிணி தேவியருடன் அருள்புரிகிறார் ஸ்ரீஅனந்த கிருஷ்ணன். இந்த இரு மூர்த்திகளின் சந்நிதிக்கும் நடுவில் ஸ்ரீகாசிவிஸ்வநாதர் சந்நிதி. ஸ்ரீநாகராஜருக்கு பூஜை முடிந்ததும், ஸ்ரீஅனந்தகிருஷ்ணனுக்கும் ஸ்ரீகாசி விஸ்வநாதருக்கும் பூஜைகள் நடக்கின்றன. ஆலயத்தின் இறுதி பூஜை அர்த்தஜாம பூஜை ஆகும். இது ஸ்ரீஅனந்த கிருஷ்ணருக்குச் செய்யப்படுகிறது.</p>
<p style="text-align: center"><img align="middle" width="600" height="183" alt="" src="http://cdnw.vikatan.com/sakthi/2014/03/zmqmfj/images/p42a.jpg"></p>
<p class="content">ஆலய உபதேவதைகளாக ஸ்ரீகன்னிமூலை கணபதி, ஸ்ரீ பால முருகன், ஸ்ரீதர்மசாஸ்தா, ஸ்ரீதுர்கா, நாகமணி பூதத்தான், நின்ற திருக்கோலத்தில் குழலூதும் கிருஷ்ணன் ஆகியோரையும் இங்கே தரிசிக்கலாம். ஆலயத்துக்கு வெளியே நாக தீர்த்தக் குளம், அதையொட்டி 'நாகர் திட்டு’ என்று அழைக்கப் படும் பகுதியில், பெரிய அரச மரத்தின் அடியில் வரிசையாகப் பிரதிஷ்டை செய்யப்பட்ட நாகர் சிலைகள் நடுவில் ஸ்ரீகணபதி. பக்தர்கள் பால் கொண்டு வந்து, இங்கிருக்கும் நாகர் சிலைகளுக்கு தாங்களே அபிஷேகித்து வழிபடுகிறார்கள். மூலவருக்கு பால் பாயஸம் நிவேதனமாகப் படைக்கப்படுகிறது.</p>
<p class="content">மூலவர் ஸ்ரீநாகராஜராக இருப்பினும், கொடிமரம் ஸ்ரீஅனந்த கிருஷ்ண ஸ்வாமிக்கு மட்டுமே இருக்கிறது. அதன் உச்சியில் கருடனுக்குப் பதிலாக ஆமையின் உருவம் காணப்படுகிறது. பாம்புக் கோயிலில் அதன் பகைவனான கருடனை வைக்காமல் ஆமையை (கூர்மாவதாரம்)  அமைத்துள்ளார்கள்.</p>
<p style="text-align: center"><img align="middle" width="600" height="399" alt="" src="http://cdnw.vikatan.com/sakthi/2014/03/zmqmfj/images/p42c.jpg"></p>
<p class="content">ஸ்ரீதுர்கைக்கும் இங்கு தனிச் சந்நிதி உண்டு. ராகு, கேது முதலிய கிரகங்களால் பாதிக்கப்படும் மக்கள், செவ்வாய் அன்று ராகு காலத்தில் இந்த துர்கையை வழிபட்டுப் பலனடைகிறார்கள்.</p>
<p class="content">''மற்ற ஆலயங்களில் எல்லாம் நாகர் சிலை களைச் செய்து பிரதிஷ்டை செய்திருப் பார்கள். ஆனால், இங்கு அருளும்  மூலவர் சுயம்பு மூர்த்தி. அதேபோல், கருவறையின் கூரையும் ஓலையால் அமைந்ததுதான். ஒருமுறை மன்னன் ஒருவன் கருவறைக்கு மேல் கோபுரம் கட்ட முடிவு செய்தான். ஆனால், அன்று இரவே அவனது கனவில் தோன்றிய நாகராஜர், 'எனக்குக் கோபுரம் வேண்டாம். இப்படியே இருக்கட்டும்’ என்று கூறிவிட்டாராம். எனவே, இன்றுவரையிலும் ஓலைக் கூரையுடன் திகழ்கிறது கருவறை. ஸ்ரீநாகராஜர் அவதார நட்சத்திரம் ஆயில்யம். நாக தோஷம் உள்ளவர்கள், இந்த நட்சத்திர நாளில் இங்கு வந்து மூலவருக்கு பாலபிஷேகம் செய்து வழிபட, பிரச்னைகள் யாவும் பறந்தோடிவிடும். அதேபோன்று இங்கு தரப்படும் பிரசாதமும் விசேஷம் வாய்ந்தது. புற்றுமண், புஷ்பம், சந்தனம் மூன்றையும் இலையில் வைத்துத் தருவோம். இது, சகல நோய்களுக்கும் நிவாரணியாகத் திகழ்கிறது'' என்கிறார், ஸ்ரீநாகராஜர் ஆலய மேல் சாந்தி (தலைமை அர்ச்சகர்) நாராயணன் நம்பூதிரி.<img align="left" width="300" height="217" alt="" src="http://cdnw.vikatan.com/sakthi/2014/03/zmqmfj/images/p42d.jpg"></p>
<p class="content">தினமும் காலை 4 மணிக்கு கோயில் நடை திறக்கப்பட்டு அபிஷேகம் நடைபெறும். காலை 5:30 மணிக்கு உஷத் பூஜை. இது முடிந்ததும் உஷத் சீவேலி (ஆலயத்தைச் சுற்றி ஸ்வாமி ஊர்வலம்)  நடக்கும். தொடர்ந்து 6 மணிக்கு ஸ்ரீபலி, 10 மணிக்கு பாலபிஷேகம், அடுத்து நவகலச அபிஷேகம், காலை 11-க்கு உச்சி பூஜை, தொடர்ந்து உச்சிகால சீவேலி முடிந்ததும் நடை சாற்றப் படும். மீண்டும் 6:30-க்கு  ஆலயம் திறக்கப்பட்டு தீபாராதனை நடைபெறும். இரவு 8-மணிக்கு அத்தாழ பூஜை; அத்தாழ சீவேலி. 8:30-மணிக்கு கோயில் நடை சாற்றப்படும்.</p>
<p class="content">கோயில் வளாகத்தில் ஒருகாலத்தில் ஆயிரக்கணக்கில் உயிருள்ள பாம்புகள் இருந்தனவாம். அவற்றைக் குறைக்கவே சுமார் 800 வருடங்களுக்கு முன் சிவபெருமான்  (ஸ்ரீகாசிவிஸ்வநாதர்) இங்கே பிரதிஷ்டை செய்யப்பட்டார். அதன்பின் ஜீவ சர்ப்பங்களின் எண்ணிக்கை பெருமளவு குறைந்து விட்டது.</p>
<p class="content">தை மாதம் 10 நாட்கள் பிரம்மோத்ஸவம் நடைபெறுகிறது. திருவிழா, ஸ்ரீ அனந்த கிருஷ்ணனுக்கு மட்டுமே. மூலவர் ஸ்ரீநாக ராஜருக்கு ஆவணி மாதம் எல்லா ஞாயிற்றுக் கிழமையும் திருவிழாதான்! ஆவணியில் வரும் ஆயில்ய நட்சத்திர நாள் ஸ்ரீநாகராஜருக்கு ரொம்பவும் விசேஷம். இது தவிர, கிருஷ்ண ஜயந்தி, நவராத்திரி, திருக்கார்த்திகை ஆகியவையும் திருவிழாக்களாகக் கொண்டா டப்படுகின்றன!</p>
<p style="text-align: center"><strong><img align="middle" width="600" height="183" alt="" src="http://cdnw.vikatan.com/sakthi/2014/03/zmqmfj/images/p42e.jpg"></strong></p>
<p class="content">சரும நோய் தீருதல், விவாகத் தடை நீங்குதல், சந்தான பாக்கியம், கால சர்ப்ப தோஷ நிவர்த்தி ஆகியவற்றுக்கு பக்தர்கள் பால் கொண்டுவந்து இங்குள்ள நாகர் சிலை களுக்கு ஊற்றி வழிபடுகிறார்கள்.  மனத்தில் எந்தப் பிரார்த்தனையை சுமந்து வந்தாலும், நல்லதொரு தீர்வும் வரமும் தந்து நலமுடன் வாழ வைக்கிறார் ஸ்ரீநாகராஜர்.</p>
<p style="text-align: right"><span style="color: #ff0000"><strong>படங்கள்: ரா.ராம்குமார்</strong></span></p>
<p class="content"><span style="color: #0000ff"><strong><u>அள்ள அள்ளக் குறையாத புற்றுமண்!</u></strong></span></p>
<p class="content"><span style="color: #ff0000">கு</span>மரி மாவட்டக் கோயில்கள், தென்னகத் திருக்கோயில்கள் போன்ற பல நூல்களை ஆய்வுக் கண்ணோட்டத்தில் எழுதிப் புகழ்பெற்ற டாக்டர் பத்மநாபன், ஸ்ரீநாகராஜர் ஆலயத்தின் தலவரலாற்றையும் எழுதியுள்ளார்.  </p>
<p class="content">''கன்னியாகுமரி மாவட்டத்தில் உள்ள மகேந்திரகிரி என்ற மலையில் நாகர்கள் வாழ்ந்து வந்ததாக வால்மீகி ராமாயணம், கிஷ்கிந்தா காண்டத்தில் குறிப்பிடப்பட்டுள்ளது. இதன் மூலம், ராமாயண காலத்திலேயே நாகர்கள் ஆதிக்கம் இப்பகுதியில் இருந்தது தெரியவருகிறது.திருஞானசம்பந்தரின் தேவாரத்தி லிருந்தும், கல்வெட்டுத் தகவல்களில் இருந்தும் 'கோட்டாறு’ எனும் இந்தப் பெருநகரில் சமணம் ஓங்கி வளர்ந்திருந்தது என்பதை அறியலாம்.  ஆலயத்தில் உள்ள கல்வெட்டுகளில் பள்ளி என்றே குறிப்பிடப்படுவதால் 16ம் நூற்றாண்டு வரை இங்கு சமணர் ஆதிக்கம் அதிகமாக  இருந்தது தெரிகிறது.</p>
<p class="content">மூலவரின் கருவறைக்கு விமானமும் கிடையாது; பீடமும் கிடையாது. மூலவர் தண்ணீரில்தான் பிரதிஷ்டை செய்யப்பட்டுள்ளார். பிரசாத பயன்பாட்டுக்காக எவ்வளவோ காலமாக எடுத்து வந்தாலும், மூலவரைச் சுற்றியுள்ள புற்று மண் குறையாதது, அதிசயம்தான்! கனவில் பாம்பு துரத்துவதாகக் கனவு காணும் பக்தர்கள், இந்தக் கோயிலுக்கு நேர்ந்துகொண்டு ஆலய வளாகத்தில் நாகர் சிலைகளைப் பிரதிஷ்டை செய்கிறார்கள். இதில் பிற மதத்தவர்களும் அடக்கம் என்பது சிறப்பம்சம். இது ஒரு சக்தி வாய்ந்த திருத்தலம் என்பது என் அனுபவம், நம்பிக்கை!'' என்கிறார் டாக்டர் பத்மநாபன்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சித்தத்தைத் தெளிவாக்கும் ஜோதிட சிந்தனைகள் </div>
<div class="subtitle1">காலக் கணிதத்தின் சூத்திரம்</div>
<div class="subtitle2">சேஷாத்ரிநாத சாஸ்திரிகள்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ரிஷபம்</strong></span>, துலாம் ஆகிய ராசிகளில் ஒன்றில் செவ்வாயின் த்ரிம்சாம்சகத்தில் பிறந்தவள்... அதாவது, அவள் பிறந்தவேளை (லக்னம்) அந்த த்ரிம்சாம்சகத்தில் இருந்தால், அல்லது செவ்வாய் த்ரிம்சாம்சகத்தில் சந்திரன் இருந்தால் ஒழுக்கம் இல்லாதவளாக இருப்பாள் என்கிறது ஜோதிடம்.</p>
<p class="content">பிறக்கும் வேளை அவளது இயல்பை வரையறுக்கும். லக்னத்தை வைத்து ஒருவரது இயல்பை வரையறுக்க வேண்டும் என்கிறது ஜோதிடம். இரக்கமற்ற மனம், பகையை உமிழும் சிந்தனை இருக்கும். 'எனக்கு ஒரு கண் போனாலும் சரி, பிறருக்கு இரண்டு கண்களும் போகவேண்டும்’ எனும் எண்ணம் மேலோங்கியிருக்கும். பந்தம், பாசம், அன்பு, பண்பு போன்றவற்றையும் அழித்து, பகையும் துன்புறுத்தலும் மேலோங்கியிருக்கும். அதை 'துஷ்டத்தனம்’ என்று சொல்லும் ஜோதிடம். தனக்கென்று எந்தவொரு குறிக்கோளும் இல்லாமல், பிறருக்கு எந்த வகையிலாவது இடையூறை விளைவிப்பதே, அவளது குறிக்கோளாக மாறிவிடும். தந்தை - மகன், கணவன் - மனைவி, அண்ணன் - தம்பி, அக்கா - தங்கை போன்ற உறவுகள் இருந்தாலும்கூட, அதையெல்லாம் மறந்து சுயநலம் மேலோங்கிட, தனக்கும் பிறருக்கும் தீங்கு விளைவிக்கிறோம் என்பதை உணராமல், பகையில் வெற்றி பெறுவதில் முனைந்திருக்கும் அவளது மனம்.</p>
<p class="content">ராமாயணத்தில் தாடகையும், கைகேயியும், பாரதத்தில் கத்ருவும் உதாரணமாக இருக்கிறார்கள். காதலனை கருவியாக வைத்துக்கொண்டு கணவனை அழிக்கும் காரிகைகள்  பற்றி நாளேடுகள் தகவல் தருகின்றன. பல வருடங்கள் காதலித்து திருமணத்தில் இணைந்த பிறகு, ஆறே மாதங்களில் விவாகரத்தை ஏற்றுப் பிரிந்தவர்களையும் நாளேடுகள் சுட்டிக்காட்டுகின்றன. இயல்பை மாற்ற இயலாது என்கிறது சாஸ்திரம் (ஸ்வபாவோதுரதிக்ரம:).</p>
<p class="content"><img align="left" width="220" height="506" alt="" src="http://cdnw.vikatan.com/sakthi/2014/03/zmqmfj/images/p23.jpg">நூல் அறிவோ, பரிந்துரையோ அவர்களிடம் மனமாற்றத்தை ஏற்படுத்த இயலாது. பாகற்காயின் கசப்பு அது தோன்றும்போதே இருக்கும். மற்ற சுவைகளின் சேர்க்கையில் அதை மாற்றினாலும் கசப்பின் தன்மையும், அதன் வீரியமும் அழியாது. நாம் உட்கொள்வதற்கான தகுதியைப் பெறுமே ஒழிய, கசப்பின் இயல்பு அனுபவத்துக்கு வந்துவிடும். கசப்பு மருந்தை இனிப்புடன் இணைத்துக் கொடுத்தாலும் கசப்பின் பலன் செயல்பட்டு, பிணியை அகற்றுவதைப் பார்க்கிறோம். படிப்பு, பட்டம், பதவி, பணம், அழகு, இளமை அத்தனையையும் முழுமையாகப் பெற்ற பிறகு, இணைப்பின் இன்பம் வேண்டும் என்று ஏங்கித் தவித்து, இணைப்பைப் பெற்றவுடன் நொடியில் அதைத் துண்டிக்கும் துணிவு துஷ்டத்தனத்துக்கு எடுத்துக்காட்டு. இருவரும் துன்பத்தைச் சந்திப்பது பரிதாபம். இங்கு இயல்பு வென்றுவிடுகிறது.</p>
<p class="content">ரிஷபம் இரட்டைப்படை ராசி; துலாம் ஒற்றைப்படை ராசி. ஒற்றைப்படை ராசியில், முதல் ஐந்து பாகையும்; இரட்டைப்படை ராசியில் கடைசி ஐந்தும் செவ்வாய் த்ரிம்சாம்சகம். அதில் லக்னம், அல்லது சந்திரன் இருக்கும் வேளையில் பிறந்தவளின் இயல்பு சுட்டிக்காட்டப்படுகிறது. ராசியின் சரிபாதி சூரிய- சந்திரர்களது பங்கு. ஒற்றைப்படை ராசியின் முதல் 15 பாகைகள் சூரியனின் பங்கு. இரட்டைப்படை ராசியில், பின்பகுதி (15-ல் இருந்து 30 வரை) சூரியனின் பங்கு. அதுபோன்று சந்திரனின் பங்கு, ஒற்றைப்படை ராசியின் பிற்பகுதியிலும், இரட்டைப்படை ராசியின் முற்பகுதியிலும் இணைந்திருக்கும். ஆன்மகாரகன் சூரியன், மனத்துக்குக் காரகன் சந்திரன். ஆன்மாவும் மனமும் சம அளவில் ராசியில் இணைந்திருக்கும். சூரியனும் சந்திரனும் ராசிக்கு உடைய கிரகங்களாக மட்டும் பார்க்கப்படாமல், மற்ற கிரகங்களுடன் இணைந்து இயல்பை இறுதிசெய்யும் கிரகங்களாகத் திகழ்கின்றன.</p>
<p class="content">இரண்டு ராசிகளுக்கும் (ரிஷபம், துலாம்) அதிபன் சுக்கிரன். அவனுக்குத் தனியாக இயல்பை இறுதி செய்ய இயலாது. க்ஷேத்ரம், ஹோரா, த்ரேக்காணம், த்ரிம்சாம்சகம் ஆகியவற்றின் இணைப்பு இயல்புக்கு இறுதி வடிவம் கொடுக்கும். அதேநேரம், செவ்வாயின் த்ரிம்சாம்சகம் இயல்பின் தன்மையை வெளியிடும். அதைத்தான் 'துஷ்டா’ என்ற சொல்லில் சுட்டிக்காட்டுகிறது ஜோதிடம்.</p>
<p class="content"><span style="color: #ff6600">ஒற்றைப்படை ராசியில் </span>க்ஷேத்ரம்- சுக்கிரன், ஹோரா- சூரியன், த்ரிம்சாம்சகம்- செவ்வாய். <span style="color: #ff6600">இரட்டைப்படை ராசியில் </span>க்ஷேத்திரம்- சுக்கிரன், ஹோரா- சூரியன், த்ரிம்சாம்சகம்- செவ்வாய். வெப்ப கிரகத்தின் ஆதிக்யத்தில் இயல்பு துஷ்டத்தனமாக மாறியது என்று விளக்கம் அளிக்கும். சூரியனும் சந்திரனும் இயல்பை இறுதி செய்ய உதவுவார்கள். அவற்றை 'காரக க்ரகம்’ என்று குறிப்பிடும். செவ்வாய் இயல்பாக மாற்றுபவன். ஆராயாமல் முடிவெடுக்கும் அவசரம் அவனது இயல்பு. அதுதான் துஷ்டத்தனத்துக்கு ஆதாரம். அதற்கு பாப கிரகமான அதாவது வெப்ப கிரகமான சூரியன் உதவுகிறான். ராசியில் கிரகங்களின் அணிவகுப்பு, இயல்பின் மாறுதலுக்குக் காரணமாகிறது.</p>
<p class="content">சுக்கிரன் ராசிக்கு ஒட்டுமொத்த அதிபதியாக இருந்தாலும் இயல்பை வரையறுக்க த்ரிம்சாம்சகம் வேண்டும் என்கிறது ஜோதிடம். இப்படியிருக்க, இயல்பைச் சுட்டிக்காட்டுவதில் பங்கு பெறாத ராகு- கேதுக்களை கட்டத்தில் பார்த்து இயல்பை வரையறுக்கும் துணிவு ஜோதிடத்துக்குப் பொருந்தாது. கால்சர்ப்ப யோகம், காலசர்ப்ப தோஷம், விபரீத காலசர்ப்ப யோகம் போன்றவற்றை உருவாக்கி பலன்</p>
<p class="content">சொல்வதில், ஜோதிடத்தை அறிமுகம் செய்த அறிஞர்களுக்கு உடன்பாடு இல்லை. பண்டைய காலத்தில் ஜைமினியும், தற்காலத்தில் புதிய சிந்தனையாளர்களும், ஜோதிடத்தில் பலன் சொல்லும் முறையில் புது புதுமைகளைப் புகுத்தியிருக்கிறார்கள். அவர்கள் ஒருவரும் இன்று வரை வெற்றி பெறவில்லை; முக்காலமும் உணர்ந்த முனிவர்களின் சிந்தனையோடு போட்டிபோட இயலவில்லை.</p>
<p class="content">பொய் தற்காலிக வெற்றியைத் தரும். துரியோதனன் சூதாட்டத்தில் வெற்றி பெற்றான். நிலைத்து நிற்கவில்லை. தோல்வியைத் தழுவினான்! வான சாஸ்திரத்திலும் தங்களது சிந்தனைக்குப் பொருத்தமான கணிதத்தைப் புகுத்தி, கணித ஆதாரத்தையே மாசுபடுத்திய புது கணித அறிஞர்கள் தோன்றினார்கள். அவர்களும் தோல்வியைத் தழுவ நேர்ந்தது.</p>
<p class="content"><img align="right" width="120" height="237" alt="" src="http://cdnw.vikatan.com/sakthi/2014/03/zmqmfj/images/p23a.jpg">பஞ்சாங்கம் கணித ஜோதிடத்தில் அடங்கும். புது கணித அறிஞர்கள் தங்கள் சிந்தனைக்குப் பிடித்தமான கணிதத்தைக் கையாள... மாறுபட்ட கணிதத்துடன் பல பஞ்சாங்கங்கள் வளைய வருகின்றன. அவர்களுடைய கணிதத்தின் முடிவுகள் ஒன்றுக்கொன்று மாறுபட்டு மக்களைக் குழப்பி வருகிறது. ஜோதிட சிந்தாந்த நூல்களுக்குத் தொடர்பு இல்லாத கணிதங்கள், பஞ்சாங்கங்களாக உருவெடுத்து, மக்களுக்கு சுணக்கத்தை ஏற்படுத்தியிருக்கிறது. விஷயத்தை உள்வாங்காமல் அவசரப்பட்டு, தனது சிந்தனைகளைப் புகுத்தி புதுவடிவம் ஏற்படுத்துவது பெருமைக்கு உரியதில்லை.</p>
<p class="content">ஒருசில பஞ்சாங்கங்கள் ஜோதிட சித்தாந்தத்துக்குப் பொருத்தமாக இருந்தாலும், மக்களை ஈர்க்க இயலவில்லை. இந்தப் பஞ்சாங்கங்களை ஆதாரமாக வைத்து சுளுவாக ஜாதகம் கணித்துப் பலன் சொல்லும் ஜோதிடர்களும் இருக்கிறார்கள். நமது சிந்தனைக்கு எட்டாத விஷயங்களை ஜோதிடம் வெளிக் கொணர உதவுகிறது. அதன் வழிகாட்டலில் நமது சிந்தனை இணைய வேண்டும். நமது சிந்தனையே வழிகாட்டியாக மாறக் கூடாது. மாறினால், எட்டாத விஷயம் எட்டாமலே போய்விடும்!</p>
<p class="content">கூட்டுப்பலன் நடைமுறைக்கு வரும். தனியொரு கிரகம் இயல்புக்குப் பொறுப்பு ஏற்காது. வெப்ப கிரக சேர்க்கையில் வெப்ப கிரக த்ரிம்சாம்சகம் பலனை அளிக்கும் தகுதி பெறுகிறது. கிரகத்தின் தன்மைக்கு ஏற்ப மனநிலை தென்படுகிறது. தட்ப கிரக சேர்க்கையில், தட்பகிரக த்ரிம்சாம்சகம் பலனை அளிக்கும் தகுதி பெறுகிறது.</p>
<p class="content">குரு, சுக்கிரன், புதன் ஆகியவற்றின் த்ரிம்சாம்சகம் நல்ல எண்ணங் களையும், நல்ல இயல்பையும் உடையவர்களாக சுட்டிக்காட்டும். அவர்களும் தன்னிச்சையாக பலன் அளிக்காமல், மற்ற வெட்ப தட்ப கிரகங்களின் இணைப்பில் பலனின் இறுதி வடிவத்தை வெளியிடுவார்கள். வெட்பதட்ப கிரகங்களின் இணைப்பில்தான் பலன் வடிவம் பெற வேண்டும்.</p>
<p class="content"><img align="left" width="200" height="652" alt="" src="http://cdnw.vikatan.com/sakthi/2014/03/zmqmfj/images/p23b.jpg">ஒன்பது கிரகங்களை ஒன்றாகப் பார்க்கும் தர்மசாஸ்திரம், பிரித்துப் பார்க்காது. நவக்கிரக வழிபாடு என்று சொல்லும். ஐம்பெரும் பூதங்கள், தனித்தனியே செயல்படாது. ஒன்று செயல்பட மற்றொன்றின் அம்சம் அதில் இணையவேண்டும். நமது சிந்தனையாளர்கள் அதை பஞ்சீகரணம்- ஐந்தின் இணைப்பு என்று சொல்வார்கள்.</p>
<p class="content">நீரின் ஒரு பகுதி தனி நீராக இருக்கும். செயல்படாத நீராகவே இருக்கும். மறுபாதி மற்ற நான்கு பூதங்களிலும், நான்கு பகுதிகளாகப் பிரிந்து இணையும்போது, அது செயல்படும் தகுதியைப் பெறும். எல்லா பூதங்களும் சரிபாதி பூதங்களாக இருந்து, மறுபாதியானது மற்ற நான்கு பூதங்களிலும் இணைந்து இருக்கும். அப்போது ஐந்து பூதங்களும் செயல்படும் தகுதி பெற்று, நமக்குத் தேவையானதைத் தருவதில் திறமை பெறுகின்றன என்பது சிந்தனையாளர்களின் கருத்து.</p>
<p class="content">செயல்பாட்டுக்கு மற்ற பூதங்களின் அம்சத்தின் இணைப்பு ஒத்துழைக்கிறது. உலகம் உருவாக, பஞ்சபூதங்களின் பஞ்சீகரணம் உதவியது. நமது உடலும் பஞ்சீகரணத்தில் விளைந்ததே! நவக்கிரகங்களும் ஐம்பெரும் பூதத்தின் அம்சங்களோடு இணைந் தவை. அவற்றின் அலாதியான கலவை, பல சிந்தனைகளைத் தோற்றுவிக்கக் காரணமாகிறது.</p>
<p class="content">அதில் வெட்பதட்பத்தின் பங்கு முக்கியமானதால், கிரகங்களும் வெட்பதட்ப கிரகங்களாக சுட்டிக்காட்டப்பட்டிருக்கின்றன. சுப கிரகம், அசுப கிரகம் எனும் பாகுபாடு, பலன் சொல்லும் விஷயத்தில் முக்கியப் பங்கு பெறுகிறது.</p>
<p class="content">இரும்பு- பூமி பூதம்; வெப்பத்தின் தாக்கத்தில் உருமாறுகிறது. தட்பத்தின் இணைப்பில் மாறிய உருவம் நிலைத்துவிடுகிறது. உருவ மாறுதலும், அதன் தொடர்ச்சியும் இரண்டின் பங்கில் உருவாகிறது. தனித் தங்கமானது அணிகலனாக மாறுவதற்கு செப்பின் அம்சத்தின் இணைப்பு வேண்டும்.</p>
<p class="content">க்ஷேத்ரம், ஹோரா, த்ரேக்காணம், நவாம்சகம், தசாம்சகம், த்ரிம்சாம்சகம் ஆகியவற்றில் வெட்ப தட்ப கிரகங்களின் கலப்படம் உண்டு. அதில் தனி வெப்ப கிரகமோ, தனி தட்ப கிரகமோ பலன் சொல்வதில் பொறுப்பு ஏற்காது. இரண்டின் இணைப்பில் உருவாகும் பலன் இறுதியானது. அதைத்தான் திரிம்சாம்சகம் வெளியிடுகிறது.</p>
<p class="content">இங்கு, த்ரிம்சாம்சகம் மட்டும் தனியாக பலன் சொல்லவில்லை. ராசியின் மொத்தப் பிரிவுகளில் இணைந்திருக்கும் அத்தனை கிரகங்களும் த்ரிம்சாம் சகத்தோடு இணைந்து பலன் அளிக்கிறது என்று பொருள்.</p>
<p class="content">ஆன்மாவுக்கும் மனத்துக்கும் (சூரியனுக்கும் சந்திரனுக்கும்) அதற்கு உகந்த வகையில் வெட்பதட்ப ராசிகளை அளித்து, மற்ற ஐந்து கிரகங்களுக்கு, மீதி பத்து ராசிகளை இரண்டிரண்டாக அளித்திருப் பதைக் கவனிக்க வேண்டும்.</p>
<p class="content">ராசி மண்டலம் முழு உடல். தோன்றும் உபாதைகளுக்கு அதில் பரந்திருக்கும் வாதம், பித்தம், கபம் மூன்றும் காரணமாகும் என்று சொல்லும். ஆயுர்வேதமும் அதை ஆமோதிக்கும். நீர், நெருப்பு, காற்று ஆகியவற்றின் இணைப்பு உடல் ஆரோக்கியத்தை அளிக்கும். அதன் ஏற்றக் குறைச்சல் பிணியைத் தோற்றுவிக்கும் என்ற மருத்துவ சித்தாந்தமும், தட்பவெட்பங்களே மாறுதலுக்குக் காரணம் எனச் சொல்லும். ஜோதிட சித்தாந்தமும் அதுதான்.</p>
<p class="content">பனிக்கட்டி வெப்பத்தில் உருகி உருவம் மாறுவதும், நீர் பனியின் தாக்கத்தில் கட்டியாகி உருவம் மாறுவதும் கண்கூடு. சிந்தனைதான் இயல்பின் வடிகால். அதை வரையறுக்க இரு வகை கிரகங்களின் இணைப்பு முக்கிய பங்கு வகிப்பதால், இயல்பை இறுதி செய்து வெளியிடுவதில், த்ரிம்சாம்சகத்துக்குத் தனிப் பங்கு இருப்பதை இந்தச் செய்யுள் விளக்குகிறது (துஷ்டா புனர்பூ:).</p>
<p class="content">கரும்பைச் சிதைத்து நீர் எடுக்க வேண்டும். எள்ளை யந்திரத்தில் இணைத்து எண்ணெய் பெற வேண்டும். மந்திரத்தில் மாங்காய் விழாது என்று சொன்னவர்கள், பிறர் தலையெழுத்தை தனது மந்திரத்தில் வெளியிடுகிறார்கள்.</p>
<p class="content">புது சிந்தனையின் பெருமை,  புலப் படாததையும் புலப்பட வைக்கிறது. மக்களில் விழிப்பு உணர்வு ஏற்படும் போது, நல்ல நிலைமை தலைதூக்கும்!</p>
<p style="text-align: right"><span style="color: #ff0000"><strong>- சிந்திப்போம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோதிர்லிங்க தரிசனம்! </div>
<div class="subtitle1">துதி மலர்கள் </div>
<div class="subtitle2"></div>
<div class="content" style="border-top:1px solid #DDD;">
<p class="content"><strong><span style="color: #ff0000">ப</span></strong>ன்னிரண்டு ஜோதிர்லிங்க மூர்த்திகளாக அவதரித்திருக்கும் சிவபிரானைப் போற்றும் இந்தத் தோத்திரங்களை தினமும் பாராயணம் செய்து வந்தால் சகல மங்கலங்களும் ஏற்படும்.</p>
<p class="content"><span style="color: #ff0000"><u><strong>சோமநாதம்:</strong></u></span> குஜராத் மாநிலத்தில் கடற்கரையோரப் பகுதியில் மணிபர்வதத்தில் இந்த ஆலயம் உள்ளது. சிவபெருமானுக்கு ஸ்படிகம் போன்ற திருமேனி. கஜினி முகம்மது இக் கோயிலை 17 முறை முற்றுகையிட்டுத் தாக்கியதால் பெரிதும் பாதிக்கப்பட்ட இந்தக் கோயில், சர்தார் வல்லப பாய் படேலின் முயற்சியால் புனர்நிர்மாணம் செய்யப்பட்டது.</p>
<p class="content">ஸெளராஷ்ட்ர தேசே விசதே (அ) திரம்யே<br>
ஜ்யோதிர் மயம் சந்த்ரகலாவதம்ஸம்.<br>
பக்திப்ரதானாய க்ருபாவதீர்ணம்<br>
தம் ஸோமநாதம் சரணம் ப்ரபத்யே.</p>
<p class="content"><span style="color: #ff6600"><strong>கருத்து: </strong></span>சிவபக்தர்களுக்கு அருள்பாலிக்க, புனிதமான சௌராஷ்டிர பிரதேசத்தில் (காட்டியாவாட் பகுதியில்) கோயில்கொண்டுள்ள சந்திரசூடேசுவரரான சோமநாதரைச் சரணடைந்து வழிபடுகிறேன்.</p>
<p class="content"><span style="color: #ff0000"><u><strong>ஸ்ரீசைலம்: </strong></u></span>ஆந்திராவில் நந்தியால் என்ற இடத்திலிருந்து 100கி.மீ தூரத்தில் மலைமீது உள்ளது. தேவாரப் பாடல் பெற்ற திருத்தலம் இது.</p>
<p class="content">ஸ்ரீசைல ச்ருங்கே விபுதாதி ஸங்கே துலாத்ரிதுங்கே (அ)பி முதா வஸந்தம்.<br>
தமர்ஜுனம் மல்லிகபூர்வமேகம் நமாமி ஸம்ஸார ஸமுத்ர ஸேதும்.</p>
<p class="content"><span style="color: #ff6600">கருத்து:</span> மகோன்னதமான ஸ்ரீசைல மலையில், தேவதைகள் விரும்பி வாசம் செய்யும் புனிதமான பகுதியில் கோயில் கொண்டிருக்கும் ஸ்ரீமல்லிகார்ஜுனரை வணங்குகிறேன். இத்திருத்தலம் சம்சார சாகரத்தைக் கடக்கப் பாலமாக அமைந்திருக்கிறது.</p>
<p style="text-align: center"><img align="middle" width="450" height="416" alt="" src="http://cdnw.vikatan.com/sakthi/2014/03/zmqmfj/images/p20.jpg"></p>
<p class="content"><span style="color: #ff0000"><u><strong>மகாகாளர்: </strong></u></span>மத்தியப்பிரதேச மாநிலம், உஜ்ஜயினி நகரத்தில் சிப்ரா நதி தீரத்தில் உள்ளது இந்தத் தலம்.</p>
<p class="content">அவந்திகாயாம் விஜிதாவதாரம் முக்திப்ரதானாய ச ஸஜ்ஜனானாம்<br>
அகால ம்ருத்யோ : பரிரக்ஷணார்த்தம் வந்தே மஹாகால மஹாஸுரேசம்.</p>
<p class="content"><span style="color: #ff6600"><strong>கருத்து: </strong></span>ஞானிகளுக்கும் மகான்களுக்கும் மோக்ஷ பதவியை அளிக்க அவந்தி மாநகரில் (உஜ்ஜயினி) சிவபெருமான் அவதாரம் செய்திருக்கிறார். அங்கு அவருக்கு மஹாகாளர் என்று திருநாமம். அகாலமிருத்யு முதலான கேடுகளைப் போக்கிக் கொள்ள அந்த மகாதேவனை வணங்குகிறேன்.</p>
<p class="content"><span style="color: #ff0000"><strong><u>ஓம்காரர்: </u></strong></span>மத்தியபிரதேசத்தில், நர்மதா - காவேரிகா கலக்கும் இடத்தில் ஓம்கார வடிவமாய் அமைந்துள்ளது இந்தத் தலம்.</p>
<p class="content">காவேரிகா - நர்மதயோ : பவித்ரே ஸமாகமே ஸஜ்ஜன தாரணாய,<br>
ஸதைவ மாந்தாத்ரு புரே வஸந்தம் ஓங்காரமீசம் சிவமேகமீடே.</p>
<p class="content"><span style="color: #ff6600">கருத்து: </span>உத்தமர்களைப் பிறவிப் பெருங்கடலிலிருந்து மீட்க வேண்டி,  காவேரிகாவுக்கும் நர்மதைக்கும் இடைப்பட்ட மாந்தாதாபுரியில் கோயில் கொண்டிருக்கும் ஸ்ரீஓங்காரேஸ்வரரை துதித்து வழிபடுகிறேன்.</p>
<p class="content"><span style="color: #ff0000"><u><strong>வைத்தியநாதம்: </strong></u></span>பாட்னாவில் வைத்தியநாதம் என்ற ஊரில் இத் தலம் உள்ளது. இலங்கையிலிருந்து ராவணனால் இம் மூர்த்தி கொண்டுவரப்பட்டது.</p>
<p class="content">பூர்வோத்தரே ப்ரஜ்வலிகா நிதானே ஸதா வஸந்தம் கிரிஜா ஸமேதம்,<br>
ஸுரா ஸுராராதித பாதபத்மம் ஸ்ரீவைத்யநாதம் தமஹம் நமாமி.</p>
<p class="content"><span style="color: #ff6600">கருத்து:</span> வடகிழக்குத் திசையிலுள்ள புனிதத்தலமான மயான பூமியில் (வைத்திய நாதக்ஷேத்திரம்) பார்வதி தேவியுடன் காட்சி அளிக்கும் ஸ்ரீவைத்தியநாத சுவாமியை வணங்கு கிறேன். தேவர்களும் அசுரர்களும்கூட இந்த மூர்த்தியை ஆராதித்து நலம் பெறுகிறார்கள்.</p>
<p class="content"><span style="color: #ff0000"><strong><u>நாகநாதர்: </u></strong></span>சோண்டிக்கு அருகில் நாகேசன் என்ற இடத்தில் இவ்வாலயம் உள்ளது. தாருகாவனம் என்ற பெயரும் இதற்கு உண்டு. சிவனார், தாருகாவன முனிவர்களின் செருக்கை அடக்கிய இடம் இது.</p>
<p class="content">யாம்யே ஸதங்கே நகரே (அ)தி ரம்யே விபூஷிதாங்கம விவிதைஸ் ச போகை:<br>
ஸத்பக்தி முக்திப்ரதம் ஈசமேகம் ஸ்ரீநாகநாதம் சரணம் ப்ரபத்யே.</p>
<p class="content"><span style="color: #ff6600"><strong>கருத்து: </strong></span>தென்பாகத்தில் மிக அழகிய நகரமான சதங்க க்ஷேத்திரத்தில் எல்லா வைபவங்களையும் அருளும் ஸ்ரீநாகநாத ஸ்வாமி கோயில் கொண்டிருக்கிறார். ஜகஜ்ஜோதியாகத் திகழும் இப்பெருமான் பக்தியையும் முக்தியையும் அளித்து சிவனடியார்களை ஆட்கொள்பவர்.</p>
<p class="content"><span style="color: #ff0000"><strong><u>கேதாரம்: </u></strong></span>இமாலயத்தில் வடகோடியில் உள்ளது, இத் திருக்கோயில். ஆறு மாதங்கள் பனியால் மூடிக்கிடக்கும்.</p>
<p class="content">மஹாத்ரி பார்ச்வே ச தடே ரமந்தம்<br>
ஸம்பூஜ்யமானம் ஸததம் முனீந்த்ரை:<br>
ஸுராஸுரை : யக்ஷ மஹோரகாட்யை:<br>
கேதாரமீசம் சிவமேக மீடே</p>
<p class="content"><span style="color: #ff6600">கருத்து: </span>இமயமலை- கேதார சிகரத்தில் நித்தியவாசம் புரியும் கேதாரநாதப் பெருமானை முனிவர்களும், தேவர்களும், அசுரர்களும், யக்ஷர்களும், சர்ப்பங்களும் பூஜித்து வருகிறார்கள். மங்கலங்களை அளிக்க வல்ல அப்பெருமானை போற்றுகிறேன்.</p>
<p class="content"><span style="color: #ff0000"><u><strong>திரியம்பகம்: </strong></u></span>மகாராஷ்டிரப் பிரதேசத்தில் நாசிக் அருகில் சுமார் 20கி.மீ தூரத்தில் உள்ளது. திருமாலும், நான்முகனும் தாமே பெரியவர்கள் என்று தருக்கி நின்றபோது, சிவபெருமான் ஜோதி வடிவமாகத் தோன்றி அவர்களுடைய செருக்கை அடக்கிய நிகழ்ச்சி இங்கு நடந்ததாக தல புராணம் கூறுகிறது.</p>
<p class="content">ஸஹ்யாத்ரி சீர்ஷே விமலே வஸந்தம்<br>
கோதாவரீ தீர பவித்ர தேசே<br>
யத் தர்சனாத் பாதகமாசு நாசம்<br>
ப்ரயாதிதம் த்ரயம்பகமீச மீடே.</p>
<p class="content"><span style="color: #ff6600"><strong>கருத்து: </strong></span>கோதாவரி நதிக்கரையில், ஸஹ்ய பர்வதத்தின் சிகரத்தில் கோயில் கொண்டிருக் கும் ஸ்ரீத்ரயம்பகேசுவரரை பயங்கள் நீங்கி, நலன்கள் பெருக தினமும் ஆராதிக்கிறேன்.</p>
<p class="content"><span style="color: #ff0000"><strong><u>ராமேஸ்வரம்: </u></strong></span>தீர்த்தப்பெருமையுடன் பாடல் பெற்ற இத்தலம் ராமநாதபுரம் மாவட்டத்தில் உள்ளது.</p>
<p class="content">ஸுதாம்ர பர்ணீ ஜலராசி யோகே<br>
நிபத்ய ஸேதும் விசிகை ரஸங்க்யை:<br>
ஸ்ரீராம சந்த்ரேண ஸமர்ப்பிதம் தம்<br>
ராமேச்வராக்யம் நியதம் நமாமி.</p>
<p class="content"><span style="color: #ff6600">கருத்து: </span>ஸ்ரீராமரால் பூஜிக்கப்பட்ட  சேதுக்கரை ஸ்ரீராமேசுவரரை தினமும் வணங்குகிறேன்.</p>
<p class="content"><span style="color: #ff0000"><strong><u>பீமசங்கரம்:</u></strong></span> பூனாவிலிருந்து 75 கி.மீ தூரத்தில் மாஞ்சார் என்ற ஊரில் மலைமீது உள்ளது. பீமன் (மகாபாரத பீமன் அல்ல) எனும் அசுரனை வதைத்த தலம்.</p>
<p class="content">யம் டாகிணீ சாகினிகா ஸமாஜே<br>
நிஷேவ்யமாணம் பிசிதாசனைஸ்ச<br>
ஸதைவ பீமாதிபத ப்ரஸித்தே<br>
தம் சங்கரம் பக்தஹிதம் நமாமி.</p>
<p class="content"><span style="color: #ff6600">கருத்து:</span> டாகினி, சாகினீ முதலான பூத கணங்களால் பூஜிக்கப்படும் பகவான் பீம சங்கர மூர்த்தியை வணங்குகிறேன்.</p>
<p class="content"><span style="color: #ff0000"><u><strong>விசுவேசம்: </strong></u></span>ஸ்ரீகாசியின் ஆலயம். முக்தி தலங்கள் ஏழினுள் ஒன்று.</p>
<p class="content">ஸானந்தமானந்தவனே வஸந்தம்<br>
ஆனந்த கந்தம் ஸதபாப வ்ருந்தம்<br>
வாராணசீநாதம் அநாதநாதம்<br>
ஸ்ரீவிச்வநாதம் சரணம் ப்ரபத்யே.</p>
<p class="content"><span style="color: #ff6600"><strong>கருத்து: </strong></span>பரமானந்த சொரூபியான பரமேசு வரன் ஆனந்த வனம் எனும் காசியில் கோயில் கொண்டு பக்தர்களின் பாபங்களைப் போக்கி வருகிறார். அகில உலகுக்கும் நாதனான அவரின் திருப்பாதங்களைச் சரணடைகிறேன்.</p>
<p class="content"><span style="color: #ff0000"><u><strong>கிருஷ்ணேஸ்வர்: </strong></u></span>மகாராஷ்டிராவில் அவுரங்காபாத்திலிருந்து 20 கி.மீ தூரத்தில் உள்ளது. இந்தோர் மகாராணியால் கட்டப் பட்டது. இந்த மூர்த்தியை அம்பாள் குங்குமப் பூவால் அர்ச்சித்து வழிபட்டாராம்.</p>
<p class="content">இலாபுரே ரம்யவிசாலகே (அ)ஸ்மின்<br>
ஸமுல்லஸந்தம் ச ஜகத்வ ரேண்யம்<br>
வந்தே மஹோதாரதர ஸ்வபாவம்<br>
கிருஷ்ணே சுவராக்யம் சரணம் ப்ரபத்யே</p>
<p class="content"><span style="color: #ff6600">கருத்து: </span>புனிதமான இலா க்ஷேத்திரத்தில் கோயில் கொண்டிருக்கும், பக்தர்களுக்கு நலன்களை அளித்துவரும் ஜோதிஸ்வரூபியான ஸ்ரீகிருஷ்ணேஸ்வரரை நான் சரணடைகிறேன்.</p>
<p class="content">ஜ்யோதிர்மய த்வாதச லிங்ககானாம்<br>
சிவாத்மனாம் ப்ரோக்தமிதம் க்ரமேண<br>
ஸ்தோத்ரம் படித்வா மநுஜோ (அ)தி பக்த்யா<br>
ப்பலம் ததாலோக்ய நிஜல் பஜேச்ச.</p>
<p class="content">இந்தத் துதியை பக்தியுடன் தினமும் பாராயணம் செய்யும் பக்தர்களுக்கு சிவ தரிசனத்தால் ஏற்படும் நற்பயன் கிடைக்கும்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'பண்பாடு சொல்லித் தர்றது பாக்கியம்!’ </div>
<div class="subtitle1">நெகிழ்கிறார் சொற்பொழிவாளர் கீரனூர் ராமமூர்த்தி </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ரா</strong></span>மாயணம், மகாபாரதம் பற்றிய சொற்பொழிவு என்றதும் சட்டென்று நினைவுக்கு வருபவர், கீரனூர் ராமமூர்த்தி. 75 வயதுப் பெரியவர்தான் என்றாலும், மேடையேறிவிட்டால் ஒரு சின்ன தடுமாற்றமும் இன்றி மடை திறந்த வெள்ளமெனப் பிரவாகமெடுத்து வருகிறது பேச்சு. இத்தனைக்கும், இவர் முதன்முதல் மேடை ஏறியதே 65-வது வயதில்தான் என்பது வியப்புக்குரிய ஒன்று!  </p>
<p class="content">''காஞ்சி சங்கர மடத்தோட 59-வது மடாதிபதி ஸ்ரீபோதேந்திர சரஸ்வதி ஸ்வாமிகளின் அதிஷ்டானம் கும்பகோணம் பக்கத் துல கோவிந்தபுரத்துல இருக்கு. 2004-ம் வருஷம் அங்கே போய் தரிசிக்கிற பாக்கியம் எனக்குக் கிடைச்சுது. தரிசனம் முடிஞ்சு வெளியே வரும்போது, 90 வயசுப் பாட்டி ஒருத்தங்க எங்கிட்ட வந்து, 'இந்தா, வைச்சுக்கோ’ன்னு சொல்லி ஸ்ரீஆஞ்சநேயர் படத்தைக் கொடுத்தாங்க. அந்தப் படம் முழுவதும் 'ராமா... ராமா...’ன்னு எழுதப்பட்டிருந்துது. சிலிர்த்துப் போயிட்டேன்.</p>
<p class="content">தினமும் 1200 முறை ஸ்ரீராமஜெயம் எழுதறவன் நான். தவிர, ராம நாமம் ஜபிக்கறதையும் விடாமப் <img align="left" width="120" height="333" alt="" src="http://cdnw.vikatan.com/sakthi/2014/03/zmqmfj/images/p18.jpg">பண்ணிட்டிருக்கேன். ஒருநாள், யாரோ என்னை 'வெளியே போ’னு அதட்டுற மாதிரி கனவு. எனது ஆசான் பத்மநாப ஐயங்கார்கிட்ட கேட்டப்ப, 'நீ ராம பக்தன்னு எனக்குத் தெரியும். உன்னை ராமாயணம் செய்யச் சொல்றார் பகவான்’னு சொன்னார். அப்படி ஆரம்பிச்சதுதான் சொற்பொழிவு, உபன்யாசம் எல்லாமே! இதுக்காகவே ராமா யணம் சம்பந்தமா பிஹெச்.டி பண்ற அளவுக்குப் புத்தகங்கள் வாங்கிப் படிச்சேன்னா பாருங்களேன்'' என்று சின்னக் குழந்தைபோல விவரிக்கிறார்.</p>
<p class="content">''முதல்ல 'திண்ணை ராமாயணம்’னு தலைப்பு வைச்சு, பாமரர்களுக்கும் புரியும்படி சொற்பொழிவு செய்ய ஆரம்பிச் சேன். அதன் பிறகு கோயில்கள் மட்டுமில்லாம, ஆதரவற்றோர் இல்லங்கள்லேயும் முதியோர் இல்லங்கள்லேயும் சேவை மனப்பான்மையோட உரையாற்றிக்கிட்டிருக்கேன்.  </p>
<p class="content">'பரதனை நினைத்துப் பாருங்கள்; உங்களுக்குப் பதவி வெறி வராது. லட்சுமணனை நினைச்சுக்கோங்க; சேவை செய்யும் மனம் வாய்க்கும். ஸ்ரீராமனை நினையுங்கள்; சாதி, மதம் கடந்து எல்லோரிடமும் சகோதரப் பாசம் உண்டாகும்’னு விவரிச்சா, கூட்டம் மொத்தமும் சொக்கிப் போகும்'' என்று விவரித்தார்.</p>
<p class="content">ராமாயணம் மட்டுமின்றி மகாபாரதம், ஸ்ரீநிவாச கல்யாணம், ஸ்ரீராமானுஜர் பெருமை, மத்வரும் ராகவேந்திரரும், மகா பெரியவா மகிமை என்ற தலைப்புகளில் சொற்பொழிவு செய்து வரும் இவர், சமூக நிகழ்வுகளையும் புராணச் சம்பவங்களையும் ஒப்பிட்டுச் சொல்லும் அழகே அழகு!</p>
<p class="content">''இதிகாசங்களை விளக்கிச் சொல்றதன் மூலமா இன்றைய இளைஞர்களுக்குப் பண்பாட்டையும் ஒழுக்கத்தையும் கத்துக் கொடுக்க முடியும். அதைச் செய்வதற்கான தெம்பு என் உடம்புலயும் புத்திலயும் இருக்கு. அது எனக்குக் கொடுப்பினை!'' என்று நெகிழ்ந்து சொல்கிறார் கீரனூர் ராமமூர்த்தி.</p>
<p style="text-align: right"><span style="color: #ff0000"><strong>- இ.லோகேஷ்வரி</strong></span></p>
<p style="text-align: right"><span style="color: #ff0000"><strong>படங்கள்: பா.ஓவியா</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">உற்சாகப் பூரிப்பில் மாணவர்கள்! </div>
<div class="subtitle1">அல்லிக்கேணி ஹயக்ரீவ ஹோமத்தில்...</div>
<div class="subtitle2">யக்ஞ தரிசனம்! </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff00ff"><strong>செ</strong></span>ன்னை திருவல்லிக்கேணி மார்க்கெட் பகுதி, கடந்த 5.2.14 ஞாயிற்றுக்கிழமை காலையிலேயே வழக்கத்தை விட மிகுந்த பரபரப்புடன், தெருகொள்ளாத கூட்டத் துடன் காட்சி தந்தது. அது... மாணவச் செல்வங்களின் கூட்டம்!</p>
<p class="content">மாணவர்கள் கல்வியில் சிறந்து விளங்கவும், தேர்வில் நல்ல மதிப்பெண் எடுத்து வெற்றி பெறவும் ஸ்ரீஹயக்ரீவ ஹோமம் ஒன்றை நடத்தியது சக்திவிகடன். தமிழகம் மட்டுமின்றி பெங்களூரு, மும்பை, கொல்கத்தா, டில்லி எனப் பல மாநிலங்களிலிருந்தும் வாசகர்கள் தங்கள் குழந்தைகளின் பெயர் மற்றும் நட்சத்திரங்களை எழுதி, கூப்பனைப் பூர்த்தி செய்து அனுப்பியிருந்தார்கள். வெளிநாடுகளில் வாழ்கிற தமிழர்களும் தங்கள் குழந்தைகள், பேரக் குழந்தைகளின் பெயர்களைச் சேருங்கள் என்று சக்திவிகடன் ஃபேஸ்புக் (முகநூல்) மூலம் கேட்டிருந்தார்கள்.</p>
<p class="content">விண்ணப்பித்த மாணவர்களின் பெயர்கள் தாங்கிய பட்டியல், பேனாக்கள், ஸ்ரீஹயக்ரீவ ஹோமம் முடிந்ததும் அங்கே கூடும் மாணவர்களுக்குத் தருவதற்கான மஞ்சள் கயிறு ஆகியவற்றை, திருவல்லிக்கேணி ஸ்ரீபார்த்தசாரதி கோயிலில் அருளும் ஸ்ரீஅழகிய சிங்கப்பெருமாள் திருவடியில் வைத்து, சிறப்பு பூஜை நடத்தப்பட்டது. இந்தச் சந்நிதி புகழ்மிக்க சந்நிதி.</p>
<p class="content"><span style="color: #ff9900">'பள்ளி யிலோதி வந்ததன் சிறுவன் வாயிலோ ராயிர நாமம்<br>
ஒள்ளிய வாகிப் போதவாங் கதனுக் கொன்றுமோர் பொறுப்பிலனாகி<br>
பிள்ளையைச் சீறிவெகுண்டுதூண் புடைப்பப் பிறையெயிற் றனல்விழிப் பேழ்வாய்<br>
தெள்ளிய சிங்கமாகிய தேவைத் திருவல்லிக் கேணி கண்டேனே’</span></p>
<p style="text-align: center"><img align="middle" width="450" height="564" alt="" src="http://cdnw.vikatan.com/sakthi/2014/03/zmqmfj/images/p12.jpg"></p>
<p class="content">- என்று திருமங்கை ஆழ்வார் பாடிய திருத்தலம் இது. பிரக லாதனுக்கு உதவிய ஸ்ரீநரசிம்மர், இங்கே குழந்தைகளுக்குக் கல்விச் செல்வத்தை வாரி வழங்கவேண்டும் எனப் பிரார்த்தித்தபடி ஹோமம் நடைபெறவுள்ள மண்டபத்துக்கு வந்தோம். அதற்குள் திருவல்லிக்கேணி, 'கங்கைகொண்டான் மண்டபம்’ கட்டுக்கடங்காத கூட்டத்தில் நிரம்பி வழிந்தது.</p>
<p class="content"><img align="left" width="200" height="404" alt="" src="http://cdnw.vikatan.com/sakthi/2014/03/zmqmfj/images/p12a.jpg">ஸ்ரீநிவாசப் பெருமாள் மற்றும் தாயார், ஸ்ரீலக்ஷ்மி ஹயக்ரீவர் ஆகிய விக்கிரகங்களை சேஷபட்டர் கொண்டுவந்து மேடையில் வைத்தார். அதையடுத்து திருவிளக்கு ஏற்றப்பட்டு, ஸ்ரீஹயக்ரீவ ஹோமம் துவங்கியது. திருவல்லிக்கேணி ஸ்ரீபார்த்தசாரதி கோயிலின் பெரிய முறை,பரம்பரை பிரதான அர்ச்சகர் பார்த்தசாரதி பட்டர் தலைமையில், மாமல்லபுரம் ஸ்ரீஸ்தல சயனப் பெருமாள் கோயிலில் உள்ள ஸ்ரீதர பட்டாச்சார்யர், திருவல்லிக்கேணி கோயிலின் சின்ன முறை அர்ச்சகர் பார்த்தசாரதி பட்டர், சேஷ பட்டர், பாலாஜி பட்டர் ஆகியோர் குழுவாக இருந்து, ஹோமத்தை மிகச் சிறப்பாக நடத்தி வைத்தார்கள்.</p>
<p class="content">சங்கல்பம் செய்து ஹோமம் துவங்கியதும், மாணவர்களின் பெயர் மற்றும் நட்சத்திர விவரங்களை மைக்கில் வரிசையாகச் சொல்லிக்கொண்டே வந்தோம். இந்த வேளையில், அங்கு வந்திருந்த வாசகர்களும் தங்கள் குழந்தைகளின் பெயர் மற்றும் நட்சத்திரங்களைக் கொடுக்க... அதையும் ஏற்றுக்கொண்டோம். கிட்டத்தட்ட, ஹோம பூஜை ஆரம்பிக்கும்போது பெயர்ப் பட்டியலை வாசிக்கத் தொடங்கி, ஹோமம் நிறைவுறும் தருணம் வரை பட்டியல் வாசிக்கப்பட்டது. 'அடேங்கப்பா... ஐயாயிரத் துக்கும் மேற்பட்ட மாணவர்களின் பெயர்கள் வாசிக்கப்பட்டிருக்கும் போலிருக்கே...'' என்று வாசகர்கள் பிரமிப்பும் மகிழ்ச்சியுமாகத் தங்களுக்குள் பேசிக்கொண்டார்கள். ஹோமம் நிறைவடைந்ததும், அங்கே கூடியிருந்த மாணவர்களுக்கு பேனா மற்றும் மஞ்சள் ர¬க்ஷ வழங்கப்பட்டது. அத்துடன், நைவேத்தியப் பிரசாதமாக வெண்பொங்கல் வழங்கப்பட்டது.</p>
<p class="content">''சக்தி விகடன் நடத்தும் ஹோமம்னா சும்மாவா? ஆத்மார்த்தமா நடத்தி வெச்சாங்க. குழந்தைகள் உற்சாகமாயிட்டாங்க. ஹோமத்தின் சக்தியை உணர்ந்து, எங்களைப் போன்ற வயசானவங்க பூரிச்சுப் போயிட்டோம்'' என்று உணர்ச்சிப்பெருக்குடன் சொன்னார் மயிலாப்பூர் வாசகர் சதாசிவம். அவரது கருத்தையே அனைவரும் மகிழ்ச்சியுடன் தெரிவித்தார்கள். அந்த நிறைவும் மகிழ்வும் வாசகர்களுக்கும் அவர்களின் குடும்பத்தாருக்கும் என்றென்றைக்கும் இருக்கவேண்டும் என்பதே சக்திவிகடனின் விருப்பம்!</p>
<p style="text-align: right"><span style="color: #0000ff"><strong>- வி.ராம்ஜி </strong></span></p>
<p style="text-align: right"><span style="color: #0000ff"><strong>படங்கள்: ஆ.முத்துகுமார் </strong></span></p>
<p class="content"><span style="color: #ff0000"><strong>திருவல்லிக்கேணி ஸ்ரீஹயக்ரீவர் ஹோமத்தில் பூஜிக்கப்பட்ட மஞ்சள் ரக்ஷை அடுத்த இதழுடன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஒரு சொட்டு ஆன்மிகம்! </div>
<div class="subtitle1">ஆத்ம தரிசனம்</div>
<div class="subtitle2">வி.ராம்ஜி </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>செ</strong></span>ன்னையில், ஆர்ப்பாட்டமில்லாத ஒரு ஞாயிற்றுக்கிழமையின் காலைப் பொழுதில், திடுமென அப்படியொரு இனிதான சந்திப்பு நிகழும் என்று எதிர்பார்க்கவே இல்லை. ஆம்... வேறொரு நிகழ்ச்சியில் கலந்துகொள்ள வந்திருந்த சத்குரு ஜக்கிவாசுதேவிடமிருந்து நேர்காணலுக்கான அழைப்பு வந்தது. புன்னகையுடன் வரவேற்றவர், ''இது 250-வது இதழ் அல்லவா! சக்திவிகடனுக்கு வாழ்த்துக்கள். வாசகர்களுக்கு என் ஆசிர்வாதங்கள். விகடனின் பணி தொடரட்டும்!'' என்றார் உற்சாகத்துடன்.</p>
<p class="content"><span style="color: #ff0000"><strong>''உலகம் வேகமாக இயங்கிக்கொண்டிருக் கிறது; மக்கள் அதைவிட வேகமாகச் சென்று கொண்டிருக்கிறார்கள். இது நல்லதுக்குத்தானா?'' என்று கேட்டோம்.</strong></span></p>
<p class="content">''வேகம் தப்பா என்ன? சைக்கிளில் செல்வதை நடந்து செல்பவர் வேகம் என்பார். டூவீலரில் செல்பவர், காரில் வேகம் எடுத்துச் செல்கிறார்களே என்பார். வேகம் ஒரு தப்பே இல்லை. சொல்லப்போனால்,  வேகம்தான் திறமை. அதுதான் ஒருவருடைய தகுதி. ஆனால், உள்ளே அமைதி இருந்துவிட்டால், வேகம் சரியான இலக்கு நோக்கிப் பயணிக்கும். வாகனம்தான் நம் உடலும் மனமும். யோக சாதகம் எனும் அமைதி இருந்துவிட்டால், விழுந்துவிடுவோமோ என்று பயப்படத் தேவையே இல்லை'' என்று சொல்லிவிட்டு, மென்மையாகச் சிரிக்கிறார் சத்குரு.</p>
<p class="content"><span style="color: #ff0000"><strong>'ஆனால், அப்படி வேகமெடுத்து முட்டிக் கொள்வதன் விளைவு... விவாகரத்து. இன்றைக்கு விவாகரத்துகள் அதிகரித்துக்கொண்டே இருப்பதை எப்படிப் பார்க்கிறீர்கள்?’</strong></span></p>
<p class="content">''முன்பு, கல்யாணம் என்றால், ஆயிரம் பேர் சேர்ந்து கல்யாணம் என்று இருந்தது. ஆனால், இன்றைக்கு இரண்டு பேர் மட்டுமே பேசி, முடிவு செய்து, திருமணம் செய்துகொள்கிறார்கள். பொருளாதாரச் சூழலுக்குக் கட்டுப்பட்ட வாழ்க்கை முறை வந்துவிட்டது. இங்கே அனுசரிப்புக்கும் அன்புக்கும் முக்கியத் துவம் குறைந்துவிட்டது. அன்பாக வாழ் வதுதான் முக்கியம் என்றிருந்தால், வேறு எந்த நோக்கமும் வராது. அதேநேரம், மனப் பொருத்தம் இல்லை என்றால், விலகிப் போவதில் பிழை ஒன்றும் இல்லை. அன்பு செலுத்தாமல் இருப்பதைவிட, அன்பு செலுத்துவதுபோல் பாசாங்கு செய்தபடி இன்பமாக வாழ்வதாக நடிப்பது அதைவிட மோசம் என்றுதான் சொல்ல வேண்டும்.''</p>
<p class="content"><span style="color: #ff0000"><strong><img align="left" width="300" height="454" alt="" src="http://cdnw.vikatan.com/sakthi/2014/03/zmqmfj/images/p9a.jpg">'இன்றைய குழந்தைகளின் சூழல்... எதிர்காலம்?’ </strong></span>என்று கேட்டதும், ஒரு நிமிடம் கண்கள் மூடி, பின்பு மெள்ளத் திறக்கிறார்.</p>
<p class="content">''தங்களுக்குக் குழந்தைகள் தேவை என்பதை உணர்ந்தவர்கள், அந்தக் குழந்தை களுக்கு என்ன தேவை என்பதை உணராமல் எடுக்கிற முடிவுதான் பிரிவு, விவாகரத்து எல்லாமே! இப்படியான மோசமான சூழல் சமநிலையையும் தராது; வளர்ச்சியையும் கொடுக்காது.  </p>
<p class="content">இன்றைக்கு ஆண்களும் பெண்களும் வேலைக்குச் செல்கிறார்கள். அதுவும் ஐ.டி. நிறுவனங்களில் வேலை பார்க்கிற இளைஞர்களும் யுவதிகளும் நிறையப் பேர் இருக்கிறார்கள். எந்த வேலையாக இருந்தாலும், அவர்கள் அதை 'புராஜெக்ட்’ என்றே சொல்கிறார்கள்.</p>
<p class="content">இங்கே, கணவனுக்கும் மனைவிக்கும், அதாவது அப்பாவுக்கும் அம்மாவுக்கும் மிகப்பெரிய புராஜெக்ட் இருக்கிறது. கிட்டத்தட்ட 20 வருட புராஜெக்ட் அது.</p>
<p class="content">எல்லா ஈகோக்களையும் கோப- தாபங் களையும் தள்ளி வைத்துவிட்டு, இந்த புராஜெக்ட் சிறப்பாக வரவேண்டும் என்று கமிட்மென்ட் வைத்துக்கொண்டு வாழ்ந்தால், நிச்சயம் வெற்றிதான். சந்தேகமே இல்லை!''</p>
<p class="content"><span style="color: #ff0000"><strong>''கடவுள் தேடல் இருந்துவிட்டால், எந்தப் பிரச்னையும் இல்லை, இங்கே! கடவுளை நெருங்க என்ன செய்ய வேண்டும்?'' </strong></span>என்று கேட்டதும், எதிரில் மேஜை மீதிருந்த தாமரைப் பூவை எடுத்துக் காட்டுகிறார்.</p>
<p class="content">''இதைப் பூவாக மாற்றியது நீங்களா? இல்லையே! சேறு பூவானது. பிறகு, நாம் மட்டும் ஏன் கடவுளை நோக்கி ஓடவேண்டும்? சரியான சூழல்தான் எல்லாவற்றையும் தீர்மானிக்கிறது. முன்பே சொன்னது போல, தகுதியை வளர்த்துக்கொள்ளவேண்டும். பொருள்தான் கடைகளில் கிடைக்கும். அருள் கிடைக்குமா என்ன? 'நான்’ எனும் நோய் இருந்துவிட்டால், அருளும் கிடைக்காது; பொருள் இருந்தும் பலனில்லை.</p>
<p class="content">அதற்கு ஒரு தூண்டுகோல் வேண்டும். யாரேனும் கைப்பிடித்து மேலே ஏற்றிவிட வேண்டும். பிறகு, தூண்டியது பற்றிக்கொள்ளும். ஏற்றிவிட்டதும் பயணத்தைத் தொடங்கிவிடும். அதுதான் தகுதியின் அடையாளம். அப்போது சேறு பூவாகும். நமக்குள்ளே ஒளி பரவும். அந்த முயற்சியைத்தான் 'ஈஷா’ செய்து கொண்டிருக்கிறது.</p>
<p class="content">இன்னொரு முயற்சியும் உண்டு. கிட்டத்தட்ட அதுவே என் ஆசை. ஈஷா எனும் இயக்கத்துக்குள்ளே இன்னொரு சிறிய இயக்கம்... 'ஒரு சொட்டு ஆன்மிகம்!’ நம் தமிழகத்தில் எல்லோருக்கும் ஒரேயொரு சொட்டு ஆன்மிக உணர்வைப் புகட்ட வேண்டும். ஆண்- பெண் பேதமின்றி, மதப் பாகுபாடு இல்லாமல், ஒரு புரட்சியை படிப்படியாகக் கொண்டு வரவேண்டும்.</p>
<p class="content">கோயில் எனும் வழிபாட்டுத் தலம் மிகப்பெரிய ஆன்மிக அறிகுறி. நாடே கோயில். அதுவே மிகப்பெரிய அடையாளம். குறியீடு. இந்தத் தெளிந்த தன்மை உள்ளுக்குள் வந்துவிட்டால், நாடே நம்முடையது எனும் உணர்வு வந்துவிட்டால், ஆன்மிகத்தை விஞ்ஞானரீதியாகவும் உணர்ந்து தெளியமுடியும். நாட்டு மக்களுக்கு இதை இலவசமாகவே கற்றுத் தருகிறோம். 'ஒரு சொட்டு ஆன்மிகம்’ எனும் சக்தி, விரைவில் பரவி வியாபித்து நிற்கும்!'' என்று சொல்லி, அடுத்த கேள்விக்குத் தயாரானார்.</p>
<p class="content"><span style="color: #ff0000"><strong><span style="color: #ff0000"><strong><img align="left" width="120" height="140" alt="" src="http://cdnw.vikatan.com/sakthi/2014/03/zmqmfj/images/p9b.jpg"></strong></span>''பெண்கள்- சக்திகள்! உங்கள் பார்வையில்..?''</strong></span></p>
<p class="content">''எதற்கு ஆண்- பெண் என்று பிரிக்கிறீர்கள்? பயணம் - பாத்ரூம் என்று பிரித்தது போதுமே! நீங்கள் ஆண் என்பதால் ஒரு பதிலோ, பெண் உட்கார்ந்திருந்தால் வேறு விதமான பதிலோ வரப்போவது இல்லை. அதேபோல், நான் ஆண் என்பதால், இப்படிக் கேள்வி கேட்கிறீர்களா என்ன? ஆண்- பெண் பேதம் வேண்டாம். எல்லாமே சக்தி! எல்லாரிடமுமே சக்தி உண்டு. அந்தச் சக்தியை சரியாக டியூன் செய்தால் போதும். அதுதான் தகுதி, திறமை, அன்பு, ஆன்மிகம், கடவுள் தேடல் எல்லாமே! இனியேனும் மக்கள் சக்தி என்று பொதுவாகச் சொல்லப் பழகுவோம்!''</p>
<p class="content"><span style="color: #ff0000"><strong>''அத்தனைக்கும் ஆசைப்படு என்று நீங்கள்பாட்டுக்குச் சொல்லிவிட்டீர்களே...''</strong></span>- கேள்வியை முடிப்பதற்குள் கலகலவெனச் சிரிக்கிறார் சத்குரு.</p>
<p class="content">''அத்தனைக்கும் என்றால் இந்தப் பிரபஞ்சம் முழுமையும் என்று சொன்னேன். மொத்தப் பிரபஞ்சத்துக்கும் ஆசைப்படுங்கள் என்றேன். மொத்த உலகையும் நேசியுங்கள் என்றேன். அவ்வளவுதான்!''</p>
<p class="content"><span style="color: #ff0000"><strong><img align="left" width="220" height="146" alt="" src="http://cdnw.vikatan.com/sakthi/2014/03/zmqmfj/images/p9.jpg">'கடவுள்..?’ </strong></span>என்று சொல்லி நிறுத்தியதும், 'ம்... கேளுங்கள்’ என்றார். ''இதுதான் கேள்வியே..!'' என்றதும், ''அடக்கடவுளே..! <span style="color: #ff0000"><strong>கேள்வியே இதுதானா?'' </strong></span>என்று வெள்ளந்தியாய்ச் சிரித்தார்.</p>
<p class="content">''என்னைப் பொறுத்தவரை, கடவுள் எனும் சொல்லை மிக உயிரோட்டமானதாகப் பார்க்கிறேன். உயிர்ப்பான விஷயமாகப் பார்க்கிறேன். உருவம் இல்லை. ஆனால், உயிர்ப்பான விஷயம். அதுதான் கடவுள். அதுவே பிரபஞ்ச சக்தி. நாம் பிறக்கும் முன்பே இருந்த பிரபஞ்சம், நாம் இறந்தபிறகும் இருக்கும்தானே! அப்படியெனில் நம்மைக் கடந்த அந்த சக்திக்கு முன்னே, கடவுளுக்கு முன்னே நாம் வெறும் தூசு என்று நினைக்க வேண்டுமா என்று உங்கள் மனத்தில் ஒரு கேள்வி எழலாம். வேண்டாம். அப்படியெல்லாம் நினைத்து உங்களை நீங்களே மட்டம் தட்டிக்கொள்ளாதீர்கள். நாமே கடவுள் சக்தி! இப்போது இல்லையெனினும், ஒருநாள் அந்தச் சக்தி நமக்குள்ளும் ஊடுருவலாம்!''</p>
<p class="content"><span style="color: #ff0000"><strong>''எத்தனையோ மணம் வீசும் பூக்கள் இருக்க, அதென்ன காட்டுப்பூ? அதுதான் பிடிக்குமா உங்களுக்கு?''</strong></span></p>
<p class="content">கண்கள் மூடிச் சிரிக்கிறார். பிறகு, ''தோட்டத்தில் நீங்களோ தோட்டக்காரரோ பூச்செடிகளை நடுவீர்கள். தண்ணீர் ஊற்றுவீர்கள். வளர்ப்பீர்கள். ஆனால், காட்டுப்பூ அப்படியில்லை. அதுவே வளரும். வாழும். ஒருவகையில், நாம் எல்லோரும் காட்டுப்பூ மாதிரிதான். எப்போதோ எதனாலோ விழுந்த விதையில் இருந்து விருட்சமாக முளைக்கும் காட்டுப்பூ போல, மனிதர்களும் எங்கோ எப்போதோ கேட்கும் போதனைகளால், மளமளவென மலர்வார்கள். அப்படி மலர வேண்டும் என்பதே எல்லா உயிர்களின் நோக்கமாக இருக்க வேண்டும். அவ்வளவுதான்!’' என்று சொல்லிச் சிரித்தார். பிறகு மௌனம். தாமரைப் பூவைத் தந்தார். நேர்காணல் நிறைவுற்றதைக் குறிப்பால் உணர்த்தி யதைப் புரிந்து விடைபெற்றோம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'கோவிந்தா...   கோபாலா...’ </div>
<div class="subtitle1">சிவ தரிசனம்</div>
<div class="subtitle2">சிவராத்திரி - சிவாலய ஓட்டம்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ம</strong></span>கா சிவராத்திரி தினத்தன்று கன்யாகுமரி மாவட்டத்தில், பன்னிரண்டு சிவாலயங்களை தரிசித்து வழிபடும் 'சிவாலய ஓட்டம்’ என்ற நிகழ்ச்சி நீண்ட காலமாக நடைபெற்று வருகிறது.</p>
<p class="content">மகா சிவராத்திரியன்று பக்தர்கள் விரதம் இருந்து கன்யாகுமரி மாவட்டம் கல்குளம் மற்றும் விளவங்கோடு தாலுகாக்களில் அமைந்துள்ள கல்குளம், திருமலை, திக்குறிச்சி, திற்பரப்பு, திருநந்திக்கரை, பொன்மனை, பன்றிப்பாகம், மேலாங்கோடு, திருவிடைக்கோடு, திருவிதாங்கோடு, திருப்பன்றிக்கோடு, திருநட்டாலம் ஆகிய 12 சிவாலயங்களையும் ஓடி ஓடி தரிசிப்பதே சிவாலய ஓட்டம் எனப்படுகிறது. இந்த ஓட்டத்தின் தொலைவு சுமார் 87 கி.மீ.</p>
<p class="content">'அரியும் சிவனும் ஒன்றே!’ என்ற தத்துவத்தை உணர்த்துவதே இந்தச் சிவாலய ஓட்டம் என்று சொல்லப்படுகிறது. சிவாலய ஓட்டம் ஓடுவதற்குக் காரணமாக ஒரு புராணக் கதையைச் சொல்கிறார்கள்.</p>
<p class="content">இடுப்புக்கு மேலே மனித வடிவமும், கீழே புலி வடிவமும் கொண்டது புருஷாமிருகம். புலிக்கால் முனிவரான வியாக்ரபாதரே சிவபெருமானை வேண்டி இப்படியோர் உருவம் ஏற்றார் என்றும் சொல்வார்கள். புருஷாமிருகத்துக்கு விஷ்ணுவைப் பிடிக்காது; தனது எல்லைக்குள் யாராவது திருமால் நாமத்தைக் கூறினால், அவரைத் தாக்கிவிடும்.</p>
<p class="content"><img align="left" width="200" height="171" alt="" src="http://cdnw.vikatan.com/sakthi/2014/03/zmqmfj/images/p150.jpg">'தவ வலிமையைவிட புஜ பலமே சிறந்தது!’ என்று நம்பியவன் பீமன். பீமனுக்கும் புருஷாமிருகத்துக்கும் 'சிவனும் அரியும் ஒன்று’ என்பதை உணர்த்தவேண்டும் என்பது ஸ்ரீகிருஷ்ணரின் விருப்பம். தர்மர் ஒருமுறை ராஜசூய யாகம் நடத்தத் திட்டமிட்டார். எனவே, யாகத்துக்கு புருஷாமிருகத்தின் பால் கொண்டு வருமாறு பீமனைப் பணித்தார். அவனும் சம்மதித்தான். ஆனால், 'வைணவத்தை வெறுக்கும் புருஷாமிருகத்திடம் சென்று பால் பெற்று வருவது எப்படி?’ என்று தயங்கினான்.</p>
<p class="content">இதுவே தக்க தருணம் என நினைத்த ஸ்ரீகிருஷ்ணர், ''பயப்படாதே பீமா! நான் உனக்குப் பன்னிரண்டு ருத்திராட்சக் கொட்டைகள் தருகிறேன். புருஷாமிருகம் உன்னைத் தாக்க வரும்போது, ருத்திராட்சக் கொட்டைகளில் ஒன்றைக் கீழே போடு. அது சிவலிங்கமாக மாறும். லிங்கத்தைப் பார்த்தவுடன், புருஷாமிருகம் பூஜிக்க ஆரம்பித்துவிடும். அப்போது நீ எளிதில் தப்பித்து விடலாம்!'' என்று கூறினார்.</p>
<p class="content">ஸ்ரீகிருஷ்ணர் அளித்த பன்னிரண்டு ருத்திராட்சக் கொட்டைகளுடன் காட்டுக்குச் சென்றான் பீமன். திருமலையில் ஒரு பாறை மீது அமர்ந்து, சிவனை நோக்கித் தவம் புரிந்து கொண்டிருந்தது புருஷாமிருகம்.</p>
<p class="content">பீமன், ''கோவிந்தா, கோபாலா!'' என்று உரத்துக் கூறினான். இதனால் புருஷா மிருகத்தின் தவம் கலைந்தது. அது கோபத் துடன் பீமனைத் துரத்தியது. உடனே பீமன், ஒரு ருத்திராட்சத்தைக் கீழே போட்டான். அடுத்த கணமே அந்த ருத்ராட்சம் சிவலிங்கமாக மாறியது.</p>
<p style="text-align: center"><img align="middle" width="600" height="304" alt="" src="http://cdnw.vikatan.com/sakthi/2014/03/zmqmfj/images/p150a.jpg"></p>
<p class="content">சிவலிங்கத்தைக் கண்டதும் புருஷாமிருகம் சிவபூஜையை ஆரம்பித்தது. பீமன், ''கோவிந்தா, கோபாலா'' என்று குரல் எழுப்பினான். புருஷாமிருகம் பீமனைத் துரத்த ஆரம்பித்தது. பீமன் மீண்டும் ஒரு ருத்திராட்சத்தைக் கீழே போட்டான். அங்கும் அது ஒரு சிவலிங்கமாக மாறியது. அந்த இடமே திக்குறிச்சி.</p>
<p class="content">இப்படி, 11 இடங்களைத் தாண்டி 12-வது இடத்தில் (திருநட்டாலம்) ருத்திராட்சத்தைப் போடும்போது, புருஷாமிருகம் பீமனைப் பிடித்துவிட்டது. அப்போது பீமனின் ஒரு கால் புருஷாமிருகத்தின் எல்லைக்குள்ளும், மற்றொரு கால் வெளியேயும் இருந்தன. உடனே பீமன், ''உனது எல்லையைக் கடந்து விட்டேன். என்னை விட்டுவிடு!'' என்றான்.</p>
<p class="content">அப்போது, அங்கு வந்த தர்மரிடம் இருவரும் நியாயம் கேட்டனர். தம்பி சிக்கலில் இருப்பது தெரிந்தும், அவர் பாரபட்சம் பாராமல், ''ஒரு கால் பகுதி புருஷாமிருகத்தின் எல்லை யில் இருப்பதால், பாதி உடல் புருஷா மிருகத்துக்கே!'' என்று தீர்ப்பு வழங்கினார்.</p>
<p class="content">அதைக் கண்டு மகிழ்ந்தது புருஷாமிருகம். அந்த நேரம், ஒளிப்பிழம்புடன் அங்கு தோன்றிய ஸ்ரீகிருஷ்ணர், பீமனுக்கும் புருஷாமிருகத்துக்கும், 'அரியும் சிவனும் ஒன்றே!’ என்கிற தத்துவத்தை உணர்த்தினார்.</p>
<p class="content">இருவரும் ஸ்ரீகிருஷ்ணரை வணங்கினர். தர்மரின் ராஜ சூய யாகம் நடக்க  உதவியது புருஷாமிருகம்.</p>
<p style="text-align: center"><img align="middle" width="520" height="543" alt="" src="http://cdnw.vikatan.com/sakthi/2014/03/zmqmfj/images/p150b.jpg"></p>
<p class="content">இந்தப் புராண நிகழ்வைக் குறிக்கும் வகையில், மகா சிவராத்திரி தினத்தன்று இந்தச் சிவாலய ஓட்டத்தை மேற்கொள்ளும் பக்தர்கள், மாசி மாதம் ஏகாதசி அன்று, மாலை அணிந்து, அன்றிலிருந்து விரதம் இருப்பார்கள். சிவராத்திரிக்கு முன் தினம் காலையிலிருந்து எதுவும் சாப்பிடாமல், காவி உடை அணிந்து புறப்படுவார்கள்.</p>
<p class="content">'கோவிந்தா... கோபாலா’ என்று கோஷமிட்ட வாறு திருமலையில் இருந்து சிவாலய ஓட்டம் துவங்குவர். அந்தத் தொடர் ஓட்டத்தில் 12 சிவாலயங்களையும் தரிசிப்பார்கள். 12- வது ஆலயமான திருநட்டாலத்தில் சந்தனமும், மற்ற ஆலயங்களில் திருநீறும் பிரசாதமாக வழங்கப்படும்.</p>
<p class="content">சிவாலயங்களைத் தரிசிக்க ஓடுபவர்கள், 'கோவிந்தா... கோபாலா...’ என விஷ்ணு நாமம் சொல்லி ஓடுவது சிவாலய ஓட்டத்தின் சிறப்பு அம்சம்!</p>
<p class="content">இந்தச் சிவாலய ஓட்டத்தில் பக்தர்கள் தரிசிக்கும் 12 சிவாலயங்களைப் பார்ப்போம்.</p>
<p class="content"><span style="color: #ff0000"><strong><img align="left" width="120" height="140" alt="" src="http://cdnw.vikatan.com/sakthi/2014/03/zmqmfj/images/p150c.jpg">1. திருமலை: </strong></span>சிவாலய ஓட்டம் துவங்கும் முன்சிறை என்ற ஊரை ஒட்டியுள்ள திருமலை சிவாலயம் முக்கியத்துவம் வாய்ந்தது. மலை மேல் இருக்கும் இந்தக் கோயிலுக்குச் செல்லப் படிக்கட்டுகள் உள்ளன. இங்கு சிவனுக்கும் திருமாலுக்கும் தனித் தனி சந்நிதிகள் உண்டு. முன்சிறைக்கு ராமபிரான் வந்து சென்றதாகக் குறிப்புகள் தெரிவிக்கின்றன. பிரணவத்தின் பொருள் தெரியாத பிரம்மாவை முருகன் இங்கு சிறைப்பிடித்ததாகவும், அதனால் இதன் பெயர் முன்சிறை ஆனது என்றும் கூறுகிறார்கள். திருமலை கோயிலில் சாயரட்சை பூஜை முடிந்ததும், சிவாலய ஓட்டம் துவங்கும். பின், மார்த்தாண்டம் வழியாக திக்குறிச்சியை அடைவார்கள்.</p>
<p class="content"><span style="color: #ff0000"><strong>2. திக்குறிச்சி: </strong></span>திருமலையில் இருந்து 12 கிமீ. தொலைவில் உள்ள இந்தச் சிவன் கோயில் தாமிரபரணி ஆற்றங்கரையில் அமைந்துள்ளது. இங்கு மகாதேவர், விநாயகர், ஸ்ரீதர்மசாஸ்தா, நாகராஜா ஆகியோருக்குத்  தனிச் சந்நிதிகள் உள்ளன. ஆற்றில் நீராடி மகாதேவரை தரிசித்த பின், இங்கிருந்து அருமனை களியல் வழியாக 14 கி.மீ. தூரம் ஓடி, திற்பரப்பு சிவாலயத்தை அடை கின்றனர் பக்தர்கள்.</p>
<p class="content"><span style="color: #ff0000"><strong><img align="right" width="280" height="383" alt="" src="http://cdnw.vikatan.com/sakthi/2014/03/zmqmfj/images/p150d.jpg">3. திற்பரப்பு: </strong></span>மேற்கு நோக்கியுள்ள இந்தக் கோயில் வட்ட வடிவில் அமைந்துள்ளது. இங்கு மகாதேவர், முருகன், கிருஷ்ணன், ஆஞ்சநேயர், அம்மன் ஆகியோருக்குச் சந்நிதிகள் உள்ளன. வழக்கமாக, சிவன் கோயில்களில் சிவலிங்கத்தின் எதிரில் நந்தி இருக்கும். ஆனால், இங்கு சிவனின் உக்கிரத்தைத் தவிர்க்கும் பொருட்டு, கருவறை ஓரத்தில் உள்ளது. இதையொட்டிய திற்பரப்பு அருவி சுற்றுலாத் தலமாக விளங்குகிறது. இங்கிருந்து பக்தர்கள் திருநந்திக்கரை நோக்கி ஓடுகின்றனர்.  </p>
<p class="content"><span style="color: #ff0000"><strong>4. திருநந்திக்கரை: </strong></span>குலசேகரம் வழியாக 8 கி.மீ. தொலைவு திருநந்திக்கரை ஆலயம். இங்கு, பார்வதி சமேதராக ஈசன் திருவருள் புரிகிறார். இங்குள்ள பரந்து விரிந்த பாறையின் வெப்பம் தாங்காத சிவபெருமான், கோயில் தெப்பக் குளத்தில் சுயம்புவாக எழுந்தருளி, தனக்குக் குளத்திலேயே ஆலயம் எழுப்புமாறு கட்டளையிட்டாராம். அதன்படி எழுப்பப்பட்டதே இந்த ஆலயம். இது கேரள மாநிலத் தந்திரிகளால் ஆகம விதிப் படியும், கேரள தச்சு சாஸ்திரப்படியும் உருவாக்கப்பட்டது. கோயிலையொட்டி குகைக் கோயில் ஒன்றும், கல்வெட்டுகள் சிலவும் காணப்படுகின்றன. அடுத்து, பக்தர்கள் பொன்மனை நோக்கி ஓடுகின்றனர்.</p>
<p class="content"><span style="color: #ff0000"><strong>5. பொன்மனை: </strong></span>திருநந்திக்கரையிலிருந்து சுமார் 7 கி.மீ. தொலைவில் உள்ளது பொன்மனை தீம்பிலான்குடி மகாதேவர் ஆலயம். இங்கு, கிழக்கு முகமாக சிவபெருமான் அருள்புரிகிறார். இந்தத் தரிசனத்துக்குப் பின் பன்றிப்பாகம் நோக்கி ஓடுகின்றனர்.</p>
<p class="content"><span style="color: #ff0000"><strong>6. பன்றிப்பாகம்: </strong></span>பொன்மனையிலிருந்து சுமார் 11 கி.மீ. தொலைவில், வயல்வெளிகளும் நீரோடைகளும் கூடிய இயற்கைச் சூழலில் அமைந்துள்ள  பன்றிப்பாகம் ஆலயத்தில், சிவலிங்கப் பிரதிஷ்டையுடன் விநாயகர் மற்றும் நாகராஜாவுக்குத் தனிச் சந்நிதிகள் உள்ளன. தரிசனத்துக்குப் பிறகு, பக்தர்கள் கல்குளம் நோக்கிச் செல்கின்றனர்.</p>
<p class="content"><span style="color: #ff0000"><strong><img align="left" width="300" height="529" alt="" src="http://cdnw.vikatan.com/sakthi/2014/03/zmqmfj/images/p150e.jpg">7. கல்குளம்:</strong></span> பன்றிப்பாகத்திலிருந்து 6 கி.மீ. தூரம் ஓடி, புகழ் பெற்ற பத்மனாபபுரம் கோட்டைக்குள் அமைந்துள்ள கல்குளம் நீலகண்டேஸ்வரர் ஆலயத்தை அடைகின்றனர்.</p>
<p class="content">இங்கு ஆதிமூல மூர்த்தியாக, 10 அடி உயர சிவலிங்கம் உள்ளது. மதுரை மீனாட்சியம்மன் ஆலயத்தின் கட்டுமானப் பணிகளைப் பார்த்து வியந்த மார்த்தாண்டவர்மா மகாராஜா, தமிழக ஆலய அமைப்பின் சாயலில், முன்புறம் அழகுமிக்க கோபுரத்துடன் இந்த ஆலயத்தைக் கட்டியதாகக் கூறுகின்றனர். இங்கு நீலகண்டேஸ்வரர், சக்தி சந்நிதிகள் உள்ளன. அடுத்து, பக்தர்கள் மேலாங்கோடு நோக்கி ஓடுகின்றனர்.</p>
<p class="content"><span style="color: #ff0000"><strong>8. மேலாங்கோடு: </strong></span>கல்குளத்தில் இருந்து 3 கி.மீ. தொலைவில் உள்ளது இந்தச் சிவன் கோயில்.  மேலாங்கோடு இசக்கியம்மன் ஆலயம், பத்மனாபபுரம் கோட்டை ஆகியவையும் அருகில் உள்ளன. இங்கு தரிசனம் முடிக்கும் பக்தர்கள் திருவிடைக்கோடு நோக்கி ஓடுகின்றனர்.</p>
<p class="content"><span style="color: #ff0000"><strong>9. திருவிடைக்கோடு: </strong></span>மேலாங்கோட்டிலிருந்து சுமார் 5 கி.மீ. தொலைவில் உள்ளது திருவிடைக்கோடு சிவாலயம். இது மேற்கு நோக்கி அமைந்துள்ளது. இந்த ஆலயம் கேரள- தமிழக கட்டடக் கலைகளை இணைத்துக் கட்டப்பட்டது. இங்கு தரிசனம் முடிக்கும் பக்தர்கள் திருவிதாங்கோடு நோக்கி ஓடுகின்றனர்.</p>
<p class="content"><span style="color: #ff0000"><strong>10. திருவிதாங்கோடு: </strong></span>திருவிடைக்கோட்டில் இருந்து 8 கி.மீ. தொலைவில் தெப்பக்குளத்துடன் அமைந்த இந்த ஆலயத்தில் சிவன் மற்றும் விஷ்ணுவுக்குத் தனிச் சந்நிதிகள் உள்ளன. இந்த ஆலய மண்டபத் தூண்களில் கிருஷ்ணாவதார நிகழ்ச்சிகள் செதுக்கப்பட்டுள்ளன. இங்கு தரிசித்த பிறகு, 9 கி.மீ. தொலைவில் உள்ள திருப்பன்றிக்கோடு நோக்கி ஓடுகின்றனர் பக்தர்கள்.</p>
<p class="content"><span style="color: #ff0000"><strong>11. திருப்பன்றிக்கோடு: </strong></span>பள்ளியாடி அருகில் அமைந்துள்ள சிவாலயம் இது. கேரள அமைப்புடன் காணப்படுகிறது. ஆலய விமானத்தில் நரசிம்ம மூர்த்தி, ஐயப்பன் சிலைகள் உள்ளன. கூம்பு வடிவத் தட்டு விமானமும், அதன் மேல் செப்புத்தகடுகளால் கூரையும் அழகுற அமைக்கப்பட்டுள்ளன.</p>
<p class="content">சிவன்- நந்தி இருவரும் முறையே வேடன்- பன்றியாக உருமாறிய தும், அந்தப் பன்றியை வேட்டையாடும்பொருட்டு சிவனுடன் அர்ஜுனன் போர்புரிந்த இடமும் இதுவே. எனவே, இந்தத் தலத்துக்கு திருப்பன்றிக்கோடு என்ற பெயர் ஏற்பட்டதாகக் கூறுகின்றனர். இங்கு தரிசனம் செய்த பிறகு, திருநட்டாலம் நோக்கி பக்தர்களின் சிவாலய ஓட்டம் தொடர்கிறது.</p>
<p class="content"><span style="color: #ff0000"><strong>12. திருநட்டாலம்: </strong></span>திருப்பன்றிக்கோட்டிலிருந்து சுமார் 4 கி.மீ. தூரம் ஓடி, திருநட்டாலத்தில் சிவாலய ஓட்டத்தை நிறைவு செய்கின்றனர் பக்தர்கள்.</p>
<p class="content">இந்தச் சிவாலயத்தில், ஸ்ரீசங்கரநாராயணர் என்ற சிறப்புப் பெயருடன் விளங்குகிறார் விஷ்ணு. புராணத்தின்படி 12-வது ருத்திராட்சம் விழுந்த இங்கு, வியாக்ரபாதர் இந்த ஆலயத்தைக் கட்டியதாகக் கூறுவர். இங்குள்ள திருக்குளத்தில் நீராடி, சிவபெருமானையும் பின்னர் சங்கரநாராயணரையும் தரிசித்து, சிவன்-விஷ்ணு இருவரும் ஒன்றே என உணர்ந்து, ஏகாதசியிலிருந்து சிவராத்திரி வரை தாங்கள் மேற்கொண்ட விரதத்தை முடித்துக் கொள்கின்றனர் பக்தர்கள்.</p>
<p style="text-align: right"><span style="color: #0000ff"><strong>- திருவட்டார் சிந்துகுமார்</strong></span></p>
<p style="text-align: right"><strong>படங்கள்: </strong><span style="color: #0000ff"><strong>ஜே.ராஜ்வினோத், ராம.கண்ணன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'தாயாகி வந்தான்!’ </div>
<div class="subtitle1">அறிந்த ஆலயம்... அறிந்திராத தகவல்கள்! </div>
<div class="subtitle2">திருச்சி மலைக்கோட்டை</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>செ</strong>ன்னை- கன்யாகுமரி தேசிய நெடுஞ்சாலையில் சென்னையிலிருந்து சுமார் 320 கி.மீ. தொலைவில், கடல் மட்டத்திலிருந்து சுமார் 78 மீட்டர் உயரத்தில் உள்ளது திருச்சி மாநகரம்.</span></p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">மலைக்கோட்டை கோயில், திருச்சி மத்திய பஸ் நிலையத் திலிருந்து சுமார் 5 கி.மீ. தூரத்திலும், சத்திரம் பேருந்து நிலையத்திலிருந்து சுமார் அரை கி.மீ. தூரத்திலும் உள்ளது.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">ராவணனின் சகோதரனான மூன்று தலைகளை உடைய திரிசிரன், இங்குள்ள இறைவனை பூஜித்து பேறு பெற்றதால்,  'சிராப்பள்ளி’ என்று பெயர்.  </p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">மலை மீது உச்சிப் பிள்ளையார் கோயிலின் பின்புறம் உள்ள கல் படுகைகள், சுமார் 5-ம் நூற்றாண்டில்  சமண முனிவர்களது வசிப்பிடமாக விளங்கினவாம். சமண முனிவர்களில் ஒருவரது பெயர் சிரா. அவரது பெயருடன் சமணப் பள்ளியை இணைத்து, 'சிராப்பள்ளி’ என்று பெயர் ஏற்பட்டதாகவும் காலப்போக்கில் 'திரு’ என்ற அடை மொழியுடன் திருச்சிராப்பள்ளி என மாறியதாகவும் கூறுவர்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">சமண மதத்தில் இருந்து அப்பர் பெருமானால் சைவத்துக்கு மாறிய முதலாம் மகேந்திரவர்மனின் பட்டப் பெயர்களுள் ஒன்றான லலிதாங்குரன் என்பதன் நினைவாக ஒரு காலத்தில் திருச்சி 'லலிதாங்குர பல்லவேச்ர கிருகம்’ எனப்பட்டது.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">10-ம் நூற்றாண்டைச் சேர்ந்த நாராயண வேம்பையர் கோன் 'சிராமலை’ என்றும், ராஜராஜனின் கல்வெட்டு 'சிற்றம்பர்’ என்றும், அருணகிரிநாதரும் தாயுமானவரும் 'சிரகிரி’ என்றும் திருச்சியைக் குறிப்பிட்டுள்ளனர். சுமார் 16 முதல் 18-ம் நூற்றாண்டு வரையிலான கல்வெட்டுகள் 'திரிசிரபுரம்’ என்றும், அதன் பிறகு ஆங்கிலேயர் காலத்தில் 'டிரிச்சினாபள்ளி’ என்றும் வழங்கப்பட்டது இந்த ஊர்.</p>
<p style="text-align: center"><img alt="" align="middle" width="600" height="449" src="http://cdnw.vikatan.com/sakthi/2014/03/zmqmfj/images/p104.jpg"></p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">உமாதேவி, பிரம்மன், இந்திரன்,  அகத்தியர், ஜடாயு, சப்த ரிஷிகள், திரிசிரன், ராமபிரான், அர்ஜுனன், அனுமன், விபீஷணன், ஐயனார், நாக கன்னிகைகள், சாரமா முனிவர், ரத்னாவதி, ஸ்ரீமௌனகுரு, தாயுமான அடிகள், அத்திரி முனிவர், தூமகேது, சேக்கிழார் ஆகியோர் இங்குள்ள இறைவனை பூஜித்து பேறு பெற்றுள்ளனர்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">இத்தலத்தைப் பற்றி திருஞானசம்பந்தர் 11 பாடல்களும், அப்பரும் மாணிக்கவாசகரும் முறையே நான்கு மற்றும் இரண்டு பாடல்களும் பாடியுள்ளனர்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">அருள்திரு சைவ எல்லப்ப நாவலர் (செவ்வந்திப் புராணம்), வேம்பையர் கோன் நாராயணன் (சிராமலை அந்தாதி), மகா வித்வான் மீனாட்சி சுந்தரம் பிள்ளை (யமக அந்தாதி) ஆகியோர் திருச்சியின் தொன்மை மற்றும் தலப் பெருமை குறித்து நூல்களை இயற்றியுள்ளனர். மேலும் தாயுமான அடிகள், அருணகிரிநாதர், ஐயடிகள் காடவர்கோன் நாயனார் ஆகியோரும் இந்தத் தலத்தை போற்றிப் பாடியுள்ளனர்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">தமிழறிஞர்களான அ.சரவண முதலியார், அவரின் புதல்வர் அ.ச. ஞானசம்பந்தம், புலவர் கீரன், அ.வெ.ரா. கிருஷ்ணசாமி ரெட்டியார் மற்றும் பாரிஸ்டர் வ.வே.சுப்பிரமணிய ஐயரும் திருச்சியில் வாழ்ந்திருந்தனர்.<img alt="" align="right" width="300" height="239" src="http://cdnw.vikatan.com/sakthi/2014/03/zmqmfj/images/p104a.jpg"></p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">கயிலாயம் போன்று சிராப்பள்ளி மலையும் மூன்று அடுக்குகள் கொண்டது. எனவே, இதை 'தட்சிண கயிலாயம்’ என்பர். கயிலாய மலைக்கு தோஷம் உண்டு; அதை ராவணன் அசைத்துப் பார்த்தான். பொதிகை மலைக்குத் தோஷம் உண்டு; அது இசைக்கு உருகிய மலை. சிரா மலைக்கு தோஷம் இல்லை. பூமியின் வயது சுமார் 460 கோடி ஆண்டு.  சிரா மலையின் வயது சுமார் 230 கோடி ஆண்டு. இமயத்தின் வயது சுமார் 4 கோடி ஆண்டுகளே என்கிறார்கள் ஆராய்ச்சியாளர்கள்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">காவிரிப்பூம்பட்டினத்து வணிகர் அரதனகுத்தனின் மகள் ரத்னாவதியை, திருச்சியில் வாழ்ந்த தனகுத்தனுக்கு மணமுடித்தனர். ரத்னாவதியின் தந்தை இறந்துவிட, கர்ப்பிணியான ரத்னாவதிக்குப் பேறு காலம் நெருங்கியது. அவளுக்கு உதவ காவிரிப்பூம்பட்டினத்தில் இருந்து அவளின் தாயார் புறப்பட்டார். அப்போது காவிரியில் வெள்ளம் கரைபுரண்டு ஓடியது. இதனால் தாய் தவித்தாள். ரத்னாவதியோ பிரசவ வலியால்  துடித்தாள். 'தாய் இன்னும் வரவில்லையே!’ என வருந்திய அவள், ஈசனைத் தொழுதாள். பேறுகாலத்தின் சரியான நேரத்தில் ஈசனே தாய் வடிவில் வந்து, வேண்டிய உதவிகளைச் செய்தார். வெள்ளம் வடிந்ததும் ரத்னாவதியின் உண்மைத் தாயார் ஓடோடி வந்தார். அங்கு, தன்னைப் போலவே மற்றொரு தாய், மகளுக்கு உதவுவதை அறிந்து வியந்தார்!</p>
<p class="content">இந்த இருவரில் தன் உண்மையான தாய் யாரென்று அறிய முடியாமல் குழம்பினாள் மகள். அப்போது பேறு காலத்தில் உதவிக்கு வந்த தாய் மறைந்து அதற்கு பதிலாக இடப வாகனத்தில், மட்டுவார் குழலம்மை யுடன் செவ்வந்தி நாதராக காட்சி தந்தார் ஈசன். ரத்னாவதியும் அவள் தாயாரும் ஈசனை நன்றிப் பெருக்குடன் தொழுது வணங்கினர். அன்று முதல் திரிசிராமலை ஸ்ரீசெவ்வந்தி நாதருக்குத் தாயுமானவர் எனும் திருப்பெயர் வழங்கலாயிற்று. அவரை வழிபட்ட ரத்னாவதி, தனி அடியார்களுள் ஒருவராகத் திகழ்கிறார். இந்த நிகழ்வுகளை விளக்கும் சித்திரங்கள் கோயிலின் சித்திர மண்டப திருச்சுற்றிலும், மேல் விதானத்திலும் இடம்பெற்றுள்ளன.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">ஒரு முறை ஆதிசேஷனுக்கும் வாயு பகவானுக்கும்  தங்களில் பலசாலி யார் என்று அறியும் ஆவல் ஏற்பட்டது. மேரு பர்வதத்தை இறுகப் பற்றிக்கொண்டு, ''உன் பலத்தால் முடிந்தால் மேருவை அசைத்துப் பார்!'' என்றார் ஆதிசேஷன்.  வாயுவால் அந்த நிலையில் மேருவை அசைக்கக் கூட முடியவில்லை. அதனால் வாயுவுக்கு உதவ தேவர்கள் முன்வந்தனர். அவர்கள் ஆதிசேஷனிடம் வஞ்சகமாகப் பேச்சுக் கொடுத்து, ஆதிசேஷனது கவனத்தைச் சிதறடித்தனர். அதன் மூலம் வாயுவின் வீரியம் மலையைப் பெயர்த்து வீசியது. அதனால் மேரு பர்வதத்தின் பகுதிகள் ஆங்காங்கே சிதறி விழுந்தன! அப்படி சிதறி விழுந்த பகுதிகளில் ஒன்றுதான் சிரா மலை. மற்றவை திருக்காளத்தியும், திரிகோண மலையும் (இலங்கை) என்று கூறுவர். திருச்சிமலைக்கு தென் கயிலாயம் என்ற பெயர் ஏற்பட்டதும் இதனால்தான்.<img alt="" align="left" width="200" height="300" src="http://cdnw.vikatan.com/sakthi/2014/03/zmqmfj/images/p104b.jpg"></p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">ஸ்ரீராம பட்டாபிஷேகத்துக்குப் பிறகு இலங்கைக்குப் புறப்பட்ட விபீஷணன், திருமாலின் சயனக்கோல விக்கிரகத்தை ராமனிடம் இருந்து பரிசாகப் பெற்று இலங்கை யில் பிரதிஷ்டை செய்ய விரும்பினான். அப்போது ராமன், 'இலங்கையை அடையும் வரை விக்கிரகத்தை எங்கும் கீழே வைக்கக் கூடாது’ என்று நிபந்தனை விதித்தார். ஒப்புக் கொண்டு நடந்தான் விபீஷணன். காவிரிக் கரையை அடைந்ததும் நீராட விரும்பிய விபீஷணன், அப்போது அங்கு வந்த அந்தணச் சிறுவன் ஒருவனிடம் அந்த விக்கிரகத்தைக் கொடுத்து, 'நான் குளித்து வரும் வரை இதைக் கீழே வைக்காதே!’ என்றான். அந்தச் சிறுவன் விநாயகர்.</p>
<p class="content">அவர் விக்கிரகத்தைக் கீழே வைத்துவிட்டு மலைக்கோட்டை உச்சியில் போய் உட்கார்ந்து விட்டான். கரையேறிய விபீஷணன்அதிர்ந்தான். விக்கிரகத்தை அங்கிருந்து எடுக்க முயன்று, முடியாமல் தோல்வியடைந்தான். இந்தக் கோபம் தாங்காமல் துரத்திக் கொண்டு வந்து, அந்தணச் சிறுவனின் தலையில் ஓங்கிக் குட்டினான் விபீஷணன். அந்த வடுவை உச்சிப் பிள்ளையாரின் தலையில் இன்றைக்கும் காணலாம்!</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">சிவபெருமானை மணம் செய்ய விரும்பிய உமாதேவியார், தாமரை மலரில் சிறிய பெண் குழந்தையாக வடிவெடுத்தாள். காத்யாயன முனிவர் அவளை வளர்த்து வந்தார். அவளின் கூந்தலில் நறுமணம் வீசியதால் அவள் மட்டுவார்குழலி என அழைக்கப்பட்டாள். பருவ மெய்திய மட்டுவார்குழலி சிவகங்கை தீர்த்தத்தில் மூழ்கி, அருகில் உள்ள சுயம்புலிங்கத்தை வழிபட்டு  தவம் செய்தாள். இந்த இடம் நாகநாதசுவாமி கோயில். பெருமான் அவளுக்குக் காட்சி கொடுத்து மணம் புரிந்தார். சித்திரைத் திருவிழாவின் 6-வது நாளில் இந்தத் திருமண விழா இங்கு நடைபெறும்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">16-ம் நூற்றாண்டின் ஆரம்பத்தில் விசுவநாத நாயக்கர் என்பவரால் கொத்தளங்கள் அமைக்கப் பட்டு வலுப்படுத்தப்பட்ட மலைக்கோட்டை, சுமார் 200 ஆண்டு காலம் பல போர்கள் ஏற்படக் காரணமாக இருந்திருக்கிறது.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">18-ம் நூற்றாண்டில் ஆங்கிலேயருக்கும் பிரெஞ்சுக்காரர்களுக்கும் இடையே நடை பெற்ற போர்களின்போது மலைக்கோட்டை வெடிமருந்துக் கூடமாக விளங்கியது. இதற்கு அடையாளமாக மலை மீது உள்ள குகைக் கோயிலின் தரைப் பகுதியில் குழிகள் சில உள்ளன.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">18-ம் நூற்றாண்டில், அருகிலுள்ள ஜம்புகேஸ்வரர் ஆலயத்தில்தான் பிரெஞ்சுப் படைகள், பிரிட்டிஷ் படைகளிடம் சரண் அடைந்தன. இங்கே பிரிட்டிஷ் படைகளுக்கு வெற்றி தேடிக் கொடுத்த மேஜர் லாரன்ஸின் நினைவாக, லண்டனில் உள்ள வெஸ்ட் மினிஸ்டர் ஆலயத்தில் பொறிக்கப்பட்டுள்ள சின்னத்தில், திருச்சி மலைக்கோட்டையின் படம் இடம்பெற்றுள்ளது.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">கீழ்க் கோபுர வாயிலுக்குப் பக்கத்தில்  ஆயிரங்கால் மண்டபம் இடம்பெற்றிருந்தது. இந்த மண்டபம் 17-ம் நூற்றாண்டில், 'அனுப்பி’ என்ற பெண்ணால் கட்டப்பட்டது என்கிறார்கள். கோபுர வாயிலில் உள்ள தூண் ஒன்றில் அவள் உருவம்  அமைக்கப்பட்டுள்ளது. அங்கு 1772-ல் வெடி விபத்து ஏற்பட்டதால் இந்தப் பகுதி பலத்த சேதத்துக்கு ஆளானது. அதன் பின்னரே இந்தப் பகுதி கடை வீதியானது.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">1849-ல் விநாயக சதுர்த்தி விழாவில் எதிர்பாராத ஜன நெருக்கடியால், உச்சி மலையில் விபத்து ஏற்பட்டு பலர் இறந்தனர். அதன் பின்னர், 1866-ல் இரும்புத் தண்ட வாளங்கள் இரு புறத்திலும் கைப்பிடிகளாக அமைக்கப்பட்டன.</p>
<p style="text-align: center"><img alt="" align="middle" width="380" height="581" src="http://cdnw.vikatan.com/sakthi/2014/03/zmqmfj/images/p104c.jpg"></p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">மலைக்கோயில் மூன்று நிலையாக அமைந்துள்ளது. அடிவாரத்தில்,  மாணிக்க விநாயகர் சந்நிதி உள்ளிட்ட பகுதி முதல் நிலை. மட்டுவார்குழலம்மை உடனாய ஸ்ரீதாயுமானவர் திருக்கோயில்கள் இரண்டாம் நிலை. குடவரைக்கோயில், உச்சி விநாயகர் கோயில் மற்றும் மணிமண்டபம் உள்ளிட்ட பகுதிகள் மூன்றாம் நிலை. இப்படி மூன்று பகுதிகளைக் கொண்டுள்ளதால், இதற்கு முத்தலை மலை என்றும் பெயருண்டு.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">மலைக் கோயிலை கிழக்கிலிருந்து பார்த்தால் விநாயகர் போன்றும், வடக்கில் இருந்து பார்த்தால் தோகை விரித்தாடும் மயில் போன்றும், மேற்கிலிருந்து பார்த்தால் நங்கூரம் பாய்ச்சிய கப்பல் மற்றும் சிவலிங்கம் போலவும், தெற்கிலிருந்து பார்த்தால்  தலை உயர்த்தி அமர்ந்திருக்கும் ரிஷபம் அல்லது யானை மேல் அம்பாரி இருப்பது போலவும், தோற்றம் அளிக்கும்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">உச்சிப் பிள்ளையார் கோயிலிலிருந்து கீழே நோக்கினால், படிக்கட்டுகளும், மலையின் தோற்றமும், விநாயகரின் தும்பிக்கை போல் தோற்றமளிக்கும்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">மலையின் உயரம் நில மட்டத்திலிருந்து உச்சிப் பிள்ளையார் சிகரம் வரை 273 அடி. 178 படிகள் ஏறி முடித்தால் ஸ்ரீதாயுமானவர் திருக்கோயிலை அடையலாம். அடிவாரத்தில் இருந்து 417 படிகள் ஏறினால் உச்சிப் பிள்ளையார் கோயிலை அடையலாம்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">காஞ்சிப் பெரியவாளுக்கு மிகப் பிடித்த ஆலயங்களில் ஒன்று தாயுமானவர் திருக்கோயில். இந்தக் கோயிலை புனருத்தார ணம் செய்து குடமுழுக்குச் செய்ய உபயமாக பொருளுதவி செய்தவர்களில் ஒருவரது பெயர் 'பிச்சைக்காரன்’ என்று பொறிக்கப்பட்டுள்ளது குறிப்பிடத்தக்கது!<img alt="" align="right" width="220" height="234" src="http://cdnw.vikatan.com/sakthi/2014/03/zmqmfj/images/p104d.jpg"></p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">அடிவாரத்தில் மாணிக்க விநாயகர் சந்நிதியில் இருந்து படி ஏறினால், மௌன சுவாமிகள் மடம், முருகன் சந்நிதி, நூற்றுக் கால் மண்டபம், இன்னும் பல மண்டபங்கள், தாயுமானவரின் கோயில் மண்டபம், கம்பத்தடி விநாயகர், ஆறுமுகன், அறுபத்துமூவர், செவ்வந்தி விநாயகர், மட்டுவார்குழலி, சுகந்த குந்தளாம்பிகை ஆகியோரை தரிசித்த பிறகு மூலவர் ஸ்ரீதாயுமானவரை தரிசிக்கலாம்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">இந்தக் கோயிலில் ஆயிரங்கால் மண்டபம், வாகன மண்டபம், சகஸ்ரலிங்க மண்டபம், நூற்றுக்கால் மண்டபம், சித்திர மண்டபம், பதினாறு கால் மண்டபம், மணி மண்டபம் ஆகியவை உள்ளன. சகஸ்ரலிங்க மண்டபத்தில் பல லிங்கங்கள் உள்ளன. இந்த மண்டபங்கள் அனைத்தும் மன்னர்கள் மற்றும் இறை அன்பர்களால் வெவ்வேறு கால கட்டங்களில் கட்டப்பட்டவை.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">கோயிலுக்குச் செல்லும் வழியில் இடப் பக்கத்தில் நூற்றுக்கால் மண்டபம் உள்ளது. இதன் நடுவில் அழகான சலவைக்கல் மண்டபம் ஒன்றும் உள்ளது. இங்கு சித்திரை மாதத்தில் நிகழும் பெருந்திருவிழாவின் 5-ம் நாள் செட்டிப் பெண் மருத்துவ நிகழ்ச்சி நடைபெறுகிறது. அப்போது சுகப் பிரசவம் நிகழ்வதற்காக சுக்கு வெல்லம் கலந்த மருந்துப் பொடி பக்தர்களுக்கு வழங்கப்படுகிறது. இந்த மருந்தினால் பலன் அடைந்தோர் ஏராளம்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">மலைமேல் கோயிலில் சுவாமி சந்நிதிக்குப் போகும் வழியில் சித்திர மண்டபம் உள்ளது. இது அம்மன் கோயிலுக்கு மேலேயே மாடிக் கட்டடமாக  அமைந்துள்ளது. இங்கு நடராசர் திருமுழுக்காட்டு நிகழ்ச்சியும், சிறப்பு பூஜைகளும் நடத்தப்படுகின்றன.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">உச்சிமலைக்கு அருகே வலப் பக்கத்தில் பதினாறு கால் மண்டபம் உள்ளது. இது தளவாய் முதலியாரால் சுமார் 1630-ல் கட்டப்பட்டது. இங்கு வசந்த விழா மற்றும் கோடை உற்சவ விழா ஆகியன நடைபெறும். இதை எதிரிகளின் நடமாட்டத்தைக் கண்காணிக்கும் பகுதியாக அன்றைய ஆங்கிலேய மற்றும் பிரெஞ்சுப் படையினர் பயன்படுத்தினர். தற்போது உல்லாசப் பயணிகள் கட்டணம் செலுத்தி, திருச்சி நகர அழகைப் பார்க்க வசதியாக இங்கு தொலைநோக்குக் கருவி பொருத்தப்பட்டுள்ளது.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">பதினாறு கால் மண்டபத்துக்கு மேல் உள்ள மணி மண்டபம் உறையூர் வணிகர், உலகநாத செட்டியாரது  முயற்சியால் நகர மாந்தரின் உதவியுடன் 1918-ல் கட்டப்பட்டது. இங்கு நிறுவப்பட்டுள்ள மணி நாகப்பட்டினம் தொழிற்சாலையில் செய்யப்பட்டு, சி.கிரிக்டன் என்ற ஆங்கிலேயரால் நன்கொடையாக அளிக்கப்பட்டது. இது இரண்டரை டன் எடையுடன் சுமார் 4 அடி 8 அங்குல நீளமும், அதே அளவு குறுக்களவும் கொண்டது.  தினமும் காலை 4, 6, 10, 12  மற்றும் மாலை 6, 10 மணிகளிலும், திருவிழா நாட்களிலும் இந்த மணி அடிக்கப்படுகிறது.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">மலைப் பாதையின் நடுவிடத்தில் இடப்புறத்தில் 'சிவசிவ ஒலி’ மண்டபம் உள்ளது. இங்கு நாள்தோறும் காலை, மாலை நேரங்களில் திருமுறை ஓதுதல், ஒலிபெருக்கி வசதியுடன் நடந்து வருகிறது.</p>
<p class="content"><span style="color: #ff0000"><strong><img alt="" align="left" width="300" height="199" src="http://cdnw.vikatan.com/sakthi/2014/03/zmqmfj/images/p104e.jpg">இந்தத் தலத்தின் தீர்த்தங்கள்:</strong></span></p>
<p class="content"><span style="color: #ff6600"><strong>காவிரி:</strong></span> ஊருக்கு வடக்கே சுமார் அரை கி.மீ. தூரத்தில் ஓடுகிறது. 'குடகு காவிரி நீளலை, சூடிய திரிசிரா மலை மேலுரை வீர’ எனும் திருப்புகழ் வரியின்படி, காவிரி முற்காலத்தில் மலையை ஒட்டி ஓடியதாகத் தெரிகிறது.</p>
<p class="content"><span style="color: #ff6600"><strong>சிவகங்கை:</strong></span> மலைக்கு வடமேற்கில் நாகநாத சுவாமி கோயிலுக்குப் பக்கத்தில் உள்ளது.</p>
<p class="content"><span style="color: #ff6600"><strong>சோம ரோகணி: </strong></span>கோயிலுக்கு மேற்புறம் மைய மண்டபத்துடன் அமைந்த இந்த தெப்பக் குளம் பிரம தீர்த்தம் என்றும் சொல்லப்படும். இது 16-ம் நூற்றாண்டில் திருச்சியை ஆண்ட விசுவநாதநாயக்கரால் கட்டப் பட்டது. இங்கு பங்குனியில் தெப்போற்சவம் நடை பெறும். இந்தக் குளம் எண்டோன்மென்ட் போர்டின் உத்தரவுப்படி (23.6.49 தேதி உள்ள ஒப்பந்தப்படி) திருச்சி மாநகராட்சிக்கு 99 வருஷங்களுக்கு குத்தகைக்கு விடப்பட்டுள்ளது. இங்கு வசித்த முதலைகள், சில வருடங்களுக்கு முன் திருச்சிவாசிகளை ஆட்டிப் படைத்ததாம்.</p>
<p class="content"><span style="color: #ff6600"><strong>நன்றுடையான்: </strong></span>திருச்சி டவுன் ரயில் நிலையத்தில் இருந்து மலைக்குக் கிழக்கே சுமார் கால் மைல் தூரத்தில் உள்ளது.</p>
<p class="content"><span style="color: #ff6600"><strong>தீயதில்லான்:</strong></span> மலைக்குத் தெற்கில் அமைந்திருக்கும் இதை உட்குளம் என்றும் சொல்வார்கள். தற்போது இங்கு வைத்தே சித்திரை மாதம் பிரம்மோற்சவத்தின் 6-ம் நாளன்று அம்மனின் தபசு விழா நடைபெறுகிறது.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">64 சிவ மூர்த்தங்களுள் ஒன்று கங்காள மூர்த்தி. வானிலிருந்து வேகமாக இறங்கிய கங்கையை தன் சடை முடியில் தாங்கிய இறைவன் அதை பூமியில் பாயவிட்டதைச் சித்திரிக்கும் சிவரூபம். உச்சிப் பிள்ளையார் கோயிலுக்குச் செல்லும் வழியிலுள்ள தென்புற குடவரைக் கோயிலில் செதுக்கப்பட்டுள்ள கங்காள மூர்த்தி சிற்பம், கலைநுட்பமும், கலைநயமும் கொண்டது. இது முதலாம் மகேந்திரவர்மன் காலத்திய கலைப் பணி.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">மலைக்கோட்டை மேல்புறத்தில் உள்ள சறுக்குப் பாதையில் விபீஷணரின் பாதம் படிந்துள்ளதாகக் கூறுகின்றனர்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">ஸ்ரீதாயுமானவர் கோயிலில் அமைந்துள்ள கொடி மர மண்டபத்தில் கொடி மரம், பலி பீடம், அதிகார நந்தி, நவக்கிரகத் திருமேனிகள், மடைப்பள்ளி, அறுபத்து மூவர் திருமேனிகள், விநாயகர், முருகன் சந்நிதிகள், சுந்தரேசுவரர், மீனாட்சி அம்மை சந்நிதிகள், சகஸ்ரலிங்க சந்நிதி உள்ளிட்ட பல்வேறு சந்நிதிகள் அமைந்துள்ளன.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">ஸ்ரீமௌனசுவாமிகள் மடத்தின், 7-ம் பட்டமான வைத்தியலிங்கத் தம்பிரான், வெள்ளி ரிஷப வாகனம், வெள்ளிக் குடை, கமல வாகனம், கற்பக விருட்சம், அன்னம், மயில், கிளி வாகனம் ஆகியவற்றை இந்தத் திருக்கோயிலுக்கு அளித்துள்ளார்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">ஸ்ரீமட்டுவார்குழலம்மை என்கிற சுந்தர குந்தளாம்பிகை மேற்கு நோக்கி அருள்கிறாள். 'மட்டு’ என்றால் தேன்.  தேன் நிறைந்த மலர்களால் தொடுக்கப்பட்ட மாலையை அணிந்த, நீண்ட கூந்தலை உடையவள் என்பதால் இந்தப் பெயர். இந்த அம்பிகையின் சந்நிதியில் ஆதிசங்கரரின் ஸ்ரீசௌந்தர்ய லஹரி ஸ்லோகங்கள் பளிங்குக் கல்லில் பொறிக்கப்பட்டுள்ளன.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">ஸ்ரீமட்டுவார்குழலம்மை சந்நிதி எதிரில் ஒரு பாதாள அறையில் பாதாள ஐயனார் அருள் புரிகிறார். விவசாயம் செழிக்க மழை பொழிய  இவரை வேண்டினால், கைமேல் பலனாம். இவரைத் தரிசித்த பின்னரே அம்பிகையை தரிசிக்க வேண்டும். அம்பாள் சந்நிதியின் முன் உள்ள மண்டபத்தின் மேல் பகுதியில் ஸ்ரீசக்கரம் வரையப்பட்டுள்ளது. இதனால், அம்பாளை சக்கரநாயகி என்றும் சொல்வர்.</p>
<p style="text-align: center"><img alt="" align="middle" width="360" height="572" src="http://cdnw.vikatan.com/sakthi/2014/03/zmqmfj/images/p104f.jpg"></p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">திருவையாறு தியாகராஜ சுவாமிகள், இந்த அம்பாளின் மீது பாடல்கள் பாடி உள்ளார்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">அடுத்து, மேற்கு நோக்கிய நிலையில் தாயுமானவர் சந்நிதி;  இரண்டு அடுக்குகள் கொண்டது. கருவறையில் சுயம்புலிங்கமாக அருள் பாலிக்கும் இந்த இறைவனுக்கு செவ்வந்திநாதர், திருமலைக் கொழுந்தீசர், தாயுமானவர், திருமலைப் பெருமான் அடிகள், மாத்ருபூதேஸ்வரர் ஆகிய திருப்பெயர்களும் உண்டு.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">தமிழ்நாட்டில் உள்ள நான்கு பெரிய லிங்கங் களில் ஸ்ரீதாயுமானவரின் லிங்கத் திருமேனியும் ஒன்று. லிங்கம் மேற்கு நோக்கி இருப்பதால் எதிரில் வழக்கப்படி உள்ள நந்தி கிடையாது. அதற்கு பதிலாக நந்தியெம்பெருமான் தெப்பக்குளம் அருகே கோயில் கொண்டுள்ளார்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">மேற்கு நோக்கியுள்ள இறைவனின் முதுகுப் புறத்தைப் பார்த்தபடி நந்தியும், மேற்கு நோக்கி உள்ளது அதிசயம்தான்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">பங்குனி மாதம் 23, 24, 25 தேதிகளில் இங்குள்ள சிவலிங்கத்தின் மீது கதிரவனின் மாலை நேரக் கதிர்கள் படிவதுண்டு. இதை சூரிய பூஜை என்கின்றனர்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">தாயுமானவருக்கு அருகில் நாக கன்னிகள் எட்டு பேர் இடம்பெற்றுள்ளனர்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">ஸ்ரீதாயுமானவர் மேற்கு நோக்கி அமர்ந்துள்ளார். திருவானைக்கா ஸ்ரீஜம்புகேஸ்வரரும் மேற்கு நோக் கியே அமர்ந்துள்ளார். திருவரங்கம் ஸ்ரீரங்கநாதர் தெற்கு நோக்கி தரிசனம் தருகிறார். உறையூர் ஸ்ரீபஞ்சவர்ணேஸ்வரர் கிழக்கு நோக்கிக் காட்சி தருகிறார். நுட்பமாகக் கவனித்தால் இந்த மூர்த்திகள் அனை வரும் சோழ நாட்டுத் தலைநகரான உறையூர் நோக்கியே அமைந்துள்ளதை உணரலாம். உறையூர்ச் சோழ மன்னர்கள் தங்களது அரண்மனையை நோக்கியே எல்லா தெய்வங்களும் காட்சியளிக்க வேண்டும் என்று கருதி பக்தியுடன் திருக்கோயில்களை அமைத்திருப்பது பாராட்டத்தக்கது.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">இங்கு நவக்கிரகங்கள் அனைவரும் சூரியனை நோக்கியே பிரதிஷ்டை செய்யப்பட்டுள்ளனர். சூரியனுக்கும் உஷாதேவிக்கும் இங்கு திருமணம் நடைபெற்றதாகக் கூறப்படுகிறது. அவர்கள் தம்பதி சமேதராக இங்கு காட்சி தருகின்றனர்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">தாயுமானவர் திருக்கோயிலின் மேற்கில், வடக்கு நோக்கி அமர்ந்த நிலையில் பிரம்மதேவர் தன் இரு மனைவியருடன் காட்சியளிக்கிறார்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">இங்குள்ள ஸ்ரீதட்சிணாமூர்த்தி வழக்கமான சனகாதி முனிவர்கள் நால்வருடன் அல்லாமல், அறுவருடன் காட்சி தருகிறார்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">ஆலயத்தின் மேற்பகுதியில் கல்லால் உருவாக்கப்பட்ட சங்கிலி, சிங்கத்தின் வாய்க்குள் கீழே விழாதவாறு சுழலும் பந்து ஆகியவை அந்தக் கால சிற்பக் கலைஞர்களது திறனுக்குச் சான்று.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">இங்கு எழுந்தருளியுள்ள மகாலட்சுமியை 108 செந்தாமரைகளால் அர்ச்சிப்பவர்கள் கடன் தீர்ந்து, செல்வச் சிறப்புகளுடன் வாழ்வர் என்பது ஐதீகம்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">ஸ்ரீதாயுமானவருக்கு நெய்யினால் பாத அபிஷேகம் மற்றும் பாத காணிக்கை செலுத்தி அந்த நெய்யை 48 நாட்கள் சாப்பிட்டு வந்தால், குழந்தையில்லாத தம்பதிக்கு குழந்தை பிறக்கும்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">கர்ப்பமுற்ற பெண்கள் சுகப் பிரசவம் ஆவதற்காக தாயுமானவர் சந்நிதியில் வாழைத்தார் வாங்கிக் கட்டுவதாக வேண்டிக் கொள்வர்.  பிரசவம் ஆனவுடன் தாயுமானவர் சந்நிதியில் வாழைத்தாரைக் கட்டி, அதை அர்ச்சகர் சற்று நேரம் ஊஞ்சல் போல் ஆட வைத்த பிறகு, அங்கு வரும் பக்தர்களுக்கு பழங்களைப் பிரசாதமாக விநியோகிப்பர்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">இந்தக் கோயிலின் தலமரம் வில்வம். இது பாராவாசல் நந்தவனத்தில் உள்ளது.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">பௌர்ணமி தினங்களில் திருச்சி மலையைச் சுற்றி கிரிவலம் நடைபெறுகிறது.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">உச்சிப் பிள்ளையாரை காலை 6 முதல் இரவு 8 மணி வரை தரிசிக்கலாம். அடிவாரத்தில் உள்ள மாணிக்க விநாயகர் சந்நிதி மற்றும் தாயுமானவர் திருக்கோயில் காலை 5- 12 வரையும், மாலை 4- இரவு 9 மணி வரையும் திறந்திருக்கும்.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">சுமார் 2000 ஆண்டுகளுக்கு முற்பட்ட சங்க இலக்கியமான அகநானூறில், குறுங்குடி மருதனார் என்ற புலவர் திரிசிரா மலையில் இன்னிசை வாத்தியங்கள்  பல முழங்க விழாக்கள் நடைபெற்றதாகப் பாடியுள்ளார்.</p>
<p style="text-align: center"><img alt="" align="middle" width="600" height="230" src="http://cdnw.vikatan.com/sakthi/2014/03/zmqmfj/images/p104g.jpg"></p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">பங்குனி, சித்திரை மாதங்களில் முறையே தெப்பத் திருவிழாவும் தேர்த் திருவிழாவும், வைகாசியில் வசந்தத் திருவிழாவும், ஆடியில் ஆடிப்பூரத் திருவிழாவும் புரட்டா சியில் நவராத்திரி விழாவும், ஐப்பசியில் கந்தர் சஷ்டித் திருவிழாவும்  சிறப்புற நடைபெறுகின்றன.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">ஐப்பசி மாத பௌர்ணமியில் ஸ்ரீதாயுமானவருக்கு அன்னாபிஷேகம் நடைபெறும். கார்த்திகை மாத சோமவாரங்களில் உச்சிப்பிள்ளையாருக்கும், மாணிக்க விநாயகருக்கும் சங்காபிஷேகம் நடைபெறுகிறது.</p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">ஸ்ரீதாயுமானவரின் மேல் திருவிசநல்லூர் ஸ்ரீதரஐயாவாள் ஸ்தோத்திரம் பாடியிருக்கிறார். அதன் ஒரு ஸ்லோகத்தின் மூன்றாவது அடியை மாற்றி, சுகப் பிரசவம் அருளுமாறு பிரார்த்தனை அமையும்படி ஸ்ரீகோவிந்த தாமோதர ஸ்வாமிகள் என்ற மகான் 1965-ல்  புதியதாக பக்தர்களுக்கு எழுதிக் கொடுத்தார். இதை பக்தர்களும், கர்ப்பிணிப் பெண்களும் பாடி ஸ்ரீதாயுமானவரை பிரார்த்தித்தால், சுகப் பிரசவம் ஏற்படுகிறது. இந்த ஸ்லோகத்தைச் சொல்லி தன் பெண்ணுக்கு சுகப் பிரசவம் ஏற்பட்டதற்கு நன்றி தெரிவிக்கும் வகையில், பக்தர் ஒருவர் 1970-ல் இந்த ஸ்லோகத்தை எனாமல் போர்டில் எழுதி கோயிலில் மாட்டியிருக்கிறார். அந்த ஸ்லோகம்:</p>
<p class="content"><span style="color: #ff6600"><strong>ஹே சங்கர ஸ்மரஹர ப்ரமதாதிநாத<br>
மன்னாத ஸாம்ப சசிசூட சிவ த்ரிசூலின்<br>
சம்போ ஸுகப்ரஸவ க்ருத் பவ ஹே தயாளோ<br>
ஸ்ரீமாத்ரு பூத சிவ பாலய மாம் நமஸ்தே</strong></span></p>
<p class="content"><img alt="" align="left" width="10" height="10" src="http://cdnw.vikatan.com/sakthi/2014/03/zmqmfj/images/dot2.jpg">சாரமா முனிவர் தினமும் செவ்வந்தி மலர் கொண்டு இறைவனை பூஜிப்பது வழக்கம். அந்தக் குறிப்பிட்ட செவ்வந்திப் பூ வகை, நாகலோகத்திலிருந்து சாரமா முனிவரால் கொணரப்பட்டு, அவரது நந்த வனத்தில் பராமரிக்கப்பட்டது.</p>
<p class="content">மலர் வணிகம் செய்யும் ஒருவன் முனிவருக்குத் தெரியாமல் அவரது நந்தவனத்தில் உள்ள செவ்வந்தி மலர்களைக் கவர்ந்து சென்று தினமும் அரச மாதேவியிடம் கொடுத்து அவளது நன்மதிப்பைப் பெற்றான். தினமும் செவ்வந்திப் பூக்கள் எவரால் களவாடப்பட்டு, எங்கு கொண்டு செல்லப்படுகிறது என்பதைக் கண்டுபிடித்த சாரமா முனிவர், மன்னரிடம் முறை யிட்டார். அப்போது உறை யூரைத் தலைநகராகக் கொண்டு ஆட்சி செய்தவர் பராந்தகச் சோழன்.</p>
<p class="content">முனிவரின் முறையீட்டைக் கருத்தில் கொள்ளவில்லை  பராந்தகச் சோழன். முனிவர்   இறைவனிடம் முறையிட, சினம் அடைந்த கிழக்கு முகமாக இருந்த இறைவன், மேற்கு முகமாகத் திரும்பிக்கொண்டாராம். மேலும், உறையூர் மீது மண் மாரி பொழியச் செய்தார்.</p>
<p class="content">அரசனும் அரசியும் அரண் மனையை விட்டு வெளியேறினர். உறையூருடன் அரசனும் அழிந்தான். கருவுற்றிருந்த அரசி புவனமாதேவி காவிரியில் விழுந்து உயிர்விடத் துணிந்தாள். அந்தணர் ஒருவர் அவளைக் காப்பாற்றி, அடைக்கலம் கொடுத்தார். பிறகு அரசி ஆண் குழந்தை ஒன்றை ஈன்றெடுத்தாள். அந்தக் குழந்தையே பிற்காலத்தில் மிகவும் புகழ் பெற்ற கரிகால் சோழன் என்கிறது சரித்திரத் தகவல்.</p>
<p style="text-align: right">படங்கள்: <span style="color: #ff0000"><strong>'ப்ரீத்தி’ கார்த்திக்</strong></span></p>
<p style="text-align: right">உதவி:<span style="color: #ff0000"> சிவசக்தி கலர் லேப்</span></p>
<p class="content"><span style="color: #0000ff"><strong>தொகுப்பு: </strong></span>வெ.சுப்பிரமணியன், மு.முருகேசன், தீபா, இரா.கல்யாணசுந்தரம், கே.சாமிவேல், எஸ்.மாரியப்பன், பொன் கணேஷ், பா.கண்ணன், வை.தட்சிணாமூர்த்தி,  இரா.கணேசன், எஸ்.நாராயணி, எஸ்.முரளி, இரா.செயபாலன், ஆர்.ராஜலட்சுமி, ஆர்.பிருந்தா, இ.ரமணி, ஆரூர் மணி, ஆர்.மீனாட்சி, சிம்மவாஹினி, இரா.இராமமூர்த்தி, ராதாபரிமளம், கீதா வெங்கடேஸ்வரன்,  சரஸ்வதி பஞ்சு, வி.ஜானகிராமன், சியாமளா ராஜகோபால் அ.இளைய பாரதி எஸ்.ஆர்.எஸ்.ரெங்கநாதன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பாகற்காய் பழக்கம்! </div>
<div class="subtitle1">இங்கே நிம்மதி! </div>
<div class="subtitle2">மாதா அமிர்தானந்தமயி தேவி </div>
<div class="subtitle3"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>நா</strong></span>டே மதிக்கும் துறவி ஒருவர், அந்த நகரில் முகாமிட்டிருந்தார். நகரின் பெரிய செல்வந்தர் அந்தத் துறவியைத் தனது வீட்டுக்கு அழைத்து விருந்து கொடுத்தார். துறவிக்கு, அவரின் இல்லத்தரசி அறுசுவை விருந்து பரிமாறினார்.</p>
<p class="content">கசப்புச் சுவைக்காக இலையில் சிறிதளவு பாகற்காய் கூட்டு வைக்கப் பட்டிருந்தது. துறவிக்கு பாகற்காய் பிடிக்காது! ஆனால், இலையில் வைத்ததை 'வேண்டாம்!’ என்று ஒதுக்கினால், விருந்து கொடுத்தவரின் மனம் புண்படும் என்பதால், இறைவனுக்கு நைவேத்தியம் செய்து விட்டு முதலில் பாகற்காயைக் காலி செய்தார். அருகிலேயே நின்று துறவிக்குப் பரிமாறிய செல்வந்தரின் இல்லத்தரசி இதை வேறுவிதமாக நினைத்துவிட்டார்.</p>
<p class="content">'ஓகோ... இந்தத் துறவிக்குப் பாகற்காய் ரொம்ப விருப்பம் போலிருக் கிறது!’ என்று நினைத்து ஒரு கரண்டி நிறைய பாகற்காயை அவர் இலையில் வைத்தார். துறவி திகைத்தார். 'எனக்கு இன்று நல்ல நாள் இல்லை போலிருக்கிறதே!’ என்று நினைத்தவராகச் சிரமப்பட்டு அதை உடனே வாய்க்குள் திணித்தார்.</p>
<p class="content">இல்லத்தரசி வியந்து போனார். 'அவர் இன்னும் கேட்கக் கூச்சப் படுவார். நாமாக வைத்து விடுவோம்’ என நினைத்து இன்னும் இரண்டு கரண்டி பாகற்காயை வைத்தார்.</p>
<p class="content">துறவியின் மனநிலை எப்படி இருந்திருக்கும்? நொந்து போன அவர், 'இதோடு சரி... இனிமேல் இந்த வீட்டுக்கே வரக்கூடாது’ என நினைத்தபடி எப்படியோ சாப்பிட்டு முடித்தார்.</p>
<p class="content"><img align="left" width="300" height="459" alt="" src="http://cdnw.vikatan.com/sakthi/2014/03/zmqmfj/images/p100.jpg">ஆனால், விதி யாரை விட்டது? மறுநாள், அவரை வேறொரு வீட்டுக்கு விருந்துக்கு அழைத்திருந்தார்கள். அந்த வீட்டுக்காரரின் மனைவியும் இந்தச் செல்வந்தரின் இல்லத்தரசியும் தோழிகள். துறவிக்கு எப்படி விருந்தளிப்பது என்பது குறித்து யோசனை கேட்டார் தோழி. ''அக்கா! அவருக்குப் பாகற்காய் ரொம்பப் பிடிக்கும். நான் கூட்டு செய்து பரிமாறினேன். நீங்கள் பாகற்காயில் வேறு ஏதாவது செய்து பரிமாறுங்கள்'' என்றார். மறுநாள், அந்த வீட்டு விருந்துக்குப் போன துறவியை இலை நிறைய பாகற்காய் பொரியலோடு வரவேற்றார்கள்.</p>
<p class="content">இந்த விஷயம் அந்த நகரம் முழுக்கப் பரவிவிட, எல்லா வீடுகளிலும் பாகற்காய், துறவியைத் துரத்திக்கொண்டே இருந்தது. கடைசி யில் அவருக்கு 'பாகற்காய் சாமியார்’ என்று பெயர்கூட வைத்து விட்டார்கள். விருப்பமில்லாமல் பாகற்காயைச் சாப்பிட்டு வந்த துறவி சீக்கிரமே அதன் நற்பயனை உணர்ந்தார். நாளடைவில் அது அவருக்கு மிகவும் பிடித்த ஒன்றாகிவிட்டது.</p>
<p class="content">மனத்தைக் கட்டுப்படுத்துவது என்பது பாகற்காயைச் சாப்பிடுவது போல் நமக்கு விருப்பமில்லாத ஒன்றாகவுள்ளது. மனத்தை அதன் இஷ்டப்படி அலைபாய விட்டு நிறையப் பேர் பழகிவிட்டனர். மனம் நல்லது என்றோ, சிறந்தது என்றோ நினைக்கும் பொருட்கள் மீது மதிப்பு காட்டுகிறார்கள். இவற்றுக்கு மாறானவை மீது வெறுப்பைப் படர விடுகிறார்கள். விருப்பு வெறுப்புகளின் சுழலிலிருந்து மனத்தை விடுவிக்க வேண்டும்.</p>
<p class="content">தீபாவளி நன்னாளில் ரோட்டில் நடக்கும் ஒருவர் எச்சரிக்கையாக இருப்பார். காரணம்... எல்லா தெருக்களிலும் ஏதாவது ஓர் இடத்தில் பட்டாசு வெடித்தபடி இருக்கும் என்பதை அவர் அறிவார். அதனால் பெரும் சத்தத்தோடு பட்டாசு திடீரென வெடித்தாலும் அவர் திடுக்கிட மாட்டார். அதே நேரம் சாதாரணமான ஒரு நாளில் ரோட்டில் சின்னதாக ஒரு பட்டாசுச் சத்தம் கேட்டாலும் அவருக்கு தூக்கிவாரிப் போடும். அது அவர் எதிர்பார்க்காதது!</p>
<p class="content">பிரச்னைகளும் பட்டாசு மாதிரிதான். எதுவும் நடக்கலாம் என்ற எதிர்பார்ப்போடு இருப்பவர்கள், அவற்றைப் பக்குவத்தோடு எதிர்கொள்கிறார்கள். சின்னப் பிரச்னையைக்கூட, பெரிய தடை யாக நினைப்பவர்கள் நிலைகுலைந்து போகிறார்கள்.</p>
<p class="content">நடக்கும் எல்லா விஷயங்களும் தாங்கள் விரும்புவது மாதிரி, சந்தோஷம் தருவதாகவே இருக்க வேண்டும் என்று எதிர்பார்க்கக் கூடாது. ஒருவேளை அப்படி நடக்காமல் போனால், பாகற்காயின் கசப்பு துறவியின் நாக்கில் நிலைத்ததுபோல கசப்பு உணர்வு அவர்கள் மனதில் வேரூன்றி விடுகிறது. விளைவு - இறைவனும் தங்களைக் கைவிட்டுவிட்டதாகச் சொல்லிப் புலம்புகிறார்கள். மட்டுமின்றி, இந்தக் கசப்பு உணர்வு உறவுகளிலும் பிரதிபலிக்கிறது. உலகியல் வாழ்க்கையில் பிரதிபலன் பார்க்காமல் ஒருவர் மீது இன்னொருவர் அன்பு செலுத்துவதும் குறைகிறது.</p>
<p class="content"><img align="right" width="100" height="117" alt="" src="http://cdnw.vikatan.com/sakthi/2014/03/zmqmfj/images/p100b.jpg">எல்லா உயிர்களின் மீதும் உண்மையான நட்பு உணர்வுடன் இருப்பதை மைத்ரி என்கிறோம். இறைவன் மீது உண்மையான பக்தி கொண்ட ஒவ்வொரு பக்தரிடமும் இருக்க வேண்டிய பண்புகளில் இது ஒன்றாகும். மைத்ரி என்பது ஆக்கபூர்வமான, செறிவு மிக்க, கனிவான நட்பு உணர்வைக் குறிக்கிறது. உண்மையான பக்தர்கள் உலகிலுள்ள எந்த உயிரையும் வெறுக்க மாட்டார்கள். எல்லா உயிர்களிடத்திலும் இறைவன் இருப்பதை அவர்கள் உணர்கிறார்கள்.</p>
<p class="content">உன்னத நிலையை எய்திய உண்மையான பக்தன், அனைத்து உயிர்களிலும் இறைவன் நிறைந்திருப்பதை உணர்ந்து, அவற்றுக்குத் தன்னலமற்ற சேவை செய்வதன் வாயிலாக இறைவனை வழிபடுகிறான். உண்மையான அன்பின் வெளிப்பாடு இதுதான்!</p>
<p class="content">இந்த உலகத்தில் குழந்தையாகப் பிறந்து வாழ விதிக்கப்படும் எல்லோரும் தனியாகத்தான் வருகிறார்கள். போகும்போதும் தனியாகவே போகிறார்கள். எங்கு பிறப்பது, பெற்றோராக யார் இருப்பது என எதையும் யாரும் தேர்ந்தெடுப்பது இல்லை. எல்லாம் தெய்வாதீனமாக அமைகின்றன.</p>
<p class="content"><img align="left" width="250" height="204" alt="" src="http://cdnw.vikatan.com/sakthi/2014/03/zmqmfj/images/p100a.jpg">நதி கடலைத் தேர்ந்தெடுக்க முடியுமா? எந்த நதியாவது, 'எனக்கு இந்தக் கடலில் கலப்பது பிடிக்கவில்லை. நான் வேறொரு கடலில் பாய்ந்து என் ஓட்டத்தை முடித்துக் கொள்ளப் போகிறேன்’ என்று சொல்ல முடியுமா? அதன் பாதை அதற்கு ஏற்கெனவே விதிக்கப்பட்டிருக்கிறது. நதிகளுக்கு இதுதான் நியதி.</p>
<p class="content">வாழ்வில் ஒவ்வொருவருக்கும் கிடைக்கும் உற்றார், உறவினர், நண்பர்கள், வசதி, வாய்ப்புகள் என எல்லாமே இறைவனால் அருளப்பட்டவை என்பதை ஒப்புக்கொள்ள வேண்டும். இறைவன் அருளிய செல்வத்தை நேசிப்பது போல இறைவன் படைத்த எல்லாவற்றையும் நேசிக்க வேண்டும். எல்லா  வற்றையும் என்றால் உறவு, நட்பு இவற்றையும் தாண்டி அந்த இறைவன் படைத்த எல்லா உயிர்களும் அடங்கும்!</p>
<p class="content">ஏராளமான பணமும் புகழும் சேர்த்து வெற்றிகரமாக வாழ்ந்த ஒருவர் இருந்தார். அவருக்கு நண்பர்களும் அதிகம். எதிரிகளும் அநேகம். ஒருநாள் அவர் வாக்கிங் போன போது பக்கத்து வீட்டுக்காரரின் செல்ல நாய் அவரைக் கடித்துவிட்டது.</p>
<p class="content">வசதியானவரின் வீட்டில் வளரும் நாய் என்பதால், வெறிநாய்க் கடி ஏற்படாது என அவர் நம்பினார். இதனால் டாக்டரிடம் போகவில்லை. ஆனால், சில நாட்களில் அவருக்கு உடல்நலக் குறைவு ஏற்பட்டது. பரிசோதனைக்காக டாக்டரிடம் போனார்.</p>
<p class="content">பரிசோதித்த டாக்டர், ''ஐயா! உங்களைக் கடித்தது வெறிநாயாக இருந்திருக்கிறது. இதனால் உங்கள் உயிருக்கே ஆபத்து ஏற்பட வாய்ப்பிருக்கிறது. தாமதம் செய்துவிட்டீர் களே'' என்றார் கவலையுடன்.</p>
<p style="text-align: center"><img align="middle" width="600" height="273" alt="" src="http://cdnw.vikatan.com/sakthi/2014/03/zmqmfj/images/p100c.jpg"></p>
<p class="content">இதைக் கேட்ட அந்தப் பணக்காரர் உடனே தனது சூட்கேஸைத் திறந்து ஒரு பேப்பரையும் பேனாவையும் எடுத்து அவசரமாக எதையோ எழுத ஆரம்பித்தார்.இதைப் பார்த்த டாக்டருக்கு வருத்தம் ஏற்பட்டது. 'அடடா! நான் இவரிடம் உண்மையைச் சொல்லி இருக்கக்கூடாது. ஆறுதலாக இருக்கிற மாதிரி விஷயத்தைச் சொல்லியிருக்க வேண்டும். இப்போது அவர் உயில் எழுதுகிறார் போலிருக்கிறது’ என நினைத்தார். எனவே, அந்தப் பணக் காரருக்கு மனத் தெம்பை ஏற்படுத்த எண்ணி, ''ஐயா... கவலைப்பட வேண்டாம். இப்போது சில புதிய மருந்துகள் வந்துள்ளன. உங்கள் உயிரைக் காப்பாற்ற முடியும். நம்பிக்கை இழக்க வேண்டாம். இவ்வளவு விரைவாக உயில் எழுதத் தேவையில்லை'' என்றார்.</p>
<p class="content">அந்தப் பணக்காரர் நிதானமாகச் சொன்னார்: ''டாக்டர், நீங்கள் சொன்னதைக் கேட் டதும் உயிலை எழுதுகிற அளவுக்கு நான் முட்டாள் இல்லை. வெறிநாயால் நான் கடிபட்டிருக்கிறேன் என்றால், என்னிடமும் அந்த ஆட்கொல்லி நோயின் கிருமிகள் இருக்கும்தானே?''</p>
<p class="content">''ஆமாம். அதனால் என்ன?''</p>
<p class="content">''நான் யாரையாவது எதிர்பாராத விதமாகக் கடித்துவிட்டால், அவர்களுக்கும் இந்தக் கிருமி பரவும்தானே?''</p>
<p class="content">''ஆமாம்.''</p>
<p class="content">''அதனால்தான் நான் யாரை எல்லாம் கடிக்க வேண்டும் என்று ஒரு லிஸ்ட் எழுதிக் கொண்டிருக்கிறேன்.''</p>
<p class="content">முற்றிலும் மனத்துய்மை பெற்றவர்களுக்கு இப்படித் தோன்றாது. ஆனால், பலருக்கு இது போலவே நினைப்பு வருகிறது. அவர்கள் எல்லோருக்கும் ஆன்மிகத்தின் உதவி தேவைப்படுகிறது.</p>
<p style="text-align: right"><span style="color: #ff0000"><strong>படங்கள்: சு.குமரேசன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">குதிரை முகத்தோடு நந்திதேவர்!</div>
<div class="subtitle1">ஆலயம்.... அற்புதம்! </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ரா</strong></span>மபிரான், பரமேஸ்வரனை வழிபட்ட புண்ணிய தலம்; அகத்தியரின் சீடர் ரோமச முனிவருக்கு, சிவபெருமான் குருவாகக் காட்சி தந்த திருத்தலம்; மிருகண்டு முனிவரின் பாதம் பட்டதும், மார்க்கண்டேயரின் வம்சத்தினர் வழிபட்டதுமான பெருமைமிகு சிவத் தலம்; குதிரை முகத்துடன் நந்திதேவர் அருள்பாலிக்கும் திருத்தலம்!</p>
<p class="content">என்ன... 'இவ்வளவு சிறப்பு மிக்க இந்தத் தலம் எங்கிருக்கிறது?’ என்று அறியும் ஆர்வம் உங்களைத் தொற்றிக்கொண்டு விட்டதா? புறப்படுங்கள், முறப்பநாட்டுக்கு!</p>
<p class="content">நெல்லை- தூத்துக்குடி சாலையில், நெல்லையில் இருந்து சுமார் 16 கி.மீ. தொலைவில் உள்ள ஊர் முறப்பநாடு. இங்குள்ள ஸ்ரீகயிலாசநாதர் திருக்கோயிலுக்குத்தான் மேலே சொன்ன பெருமைகள் அனைத்தும்!</p>
<p class="content">பொதிகை மலையில், அகத்திய மாமுனிவர் தவம் செய்து வந்த காலம். அவரின் பிரதான சீடரான ரோமச முனிவர், தம் குருவின் ஆசியுடன் சிவ தரிசனம் பெற்று முக்தியடைய விரும்பினார். இதை அறிந்த அகத்தியர், தாமிரபரணி நதிக் கரையில் உள்ள ஒன்பது சிவாலயங்களை தரிசித்து வழிபடுமாறு தம் சீடரைப் பணித்தார். அத்துடன், அந்தத் தலங்களை ரோமசர் அடையாளம் காணும் விதம் தாமிரபரணியில் 9 மலர்களை மிதக்க விட்டார் அகத்தியர். அவை கரை ஒதுங்கிய இடங்களே நவகயிலாய திருத்தலங்கள் எனப்படுகின்றன. இதில் 5-வது தலம், முறப்பநாடு ஸ்ரீகயிலாசநாதர் திருக்கோயில்.</p>
<p style="text-align: center"><img align="middle" width="555" height="386" alt="" src="http://cdnw.vikatan.com/sakthi/2014/03/zmqmfj/images/p98.jpg"></p>
<p class="content">இங்கு தாமிரபரணி ஆறு, கங்கையைப் போன்று தெற்கு முகமாக (வடக்கில் இருந்து தெற்கு நோக்கி) பாய்வதால், இதை தட்சிண கங்கை என்கிறார்கள். இதில் நீராடி, குருவாகக் காட்சி அளிக்கும் ஸ்ரீகயிலாசநாதரை தரிசித்து வழிபட்டால், கங்கையில் நீராடி, வழிபட்ட புண்ணியம் கிடைக்கும் என்பர்.</p>
<p class="content">சரி, இந்த ஊருக்கு முறப்பநாடு என்ற பெயர் வந்தது எப்படி? அசுரர்களின் தொல் லையைப் பொறுக்க முடியாத முனிவர்கள், இறைவனிடம் 'முறைப்பாடு’ (முறையீடு) செய்த இடம் என்பதால், முறப்பநாடு எனும் பெயர் வந்ததாம்.</p>
<p class="content"><img align="left" width="100" height="117" alt="" src="http://cdnw.vikatan.com/sakthi/2014/03/zmqmfj/images/p98b.jpg">தாமிரபரணியின் மேற்குக் கரையில் அழகுற அமைந்துள்ளது திருக்கோயில். ஸ்வாமி ஸ்ரீகயிலாசநாதர் கிழக்கு நோக்கி காட்சி தர... தெற்கு நோக்கி தரிசனம் தருகிறாள் ஸ்ரீசிவகாமி அம்பாள். ஸ்வாமி கருவறைக்கு எதிரே தாமிர தகடுகள் வேய்ந்த கொடி மரம். குதிரை முகத்துடன் நந்திதேவர்!</p>
<p class="content">சோழ மன்னன் ஒருவனுக்குக் குதிரை முகத்துடன் கூடிய பெண் குழந்தை பிறந்ததாம். மனம் வருந்திய மன்னன், தன் குழந்தைக்கு மனித முகம் வாய்க்க வேண்டி சிவபெருமானை தியானித்து தவம் இருந்தான். அவன் முன் தோன்றிய சிவனார், ''தாமிர பரணியின் மேற்குக் கரையில் உள்ள ஆலயத்துக்கு வந்து வழிபடு. நினைத்தது நடக்கும்!’ என்று அருளி மறைந்தார். அதன்படி இங்கு வந்த சோழ மன்னன் தாமிரபரணியில் நீராடி, கயிலாசநாதரை வழிபட்டான். அப்போது குழந்தை யின் குதிரை முகத்தை நீக்கி மனித முகம் தந்து அருளினார் <img align="right" width="250" height="205" alt="" src="http://cdnw.vikatan.com/sakthi/2014/03/zmqmfj/images/p98a.jpg">ஈசன். ஆனால், அந்தப் பெண் குழந்தையின் பூர்வ ஜன்ம பாவம் நந்திதேவரை தாக்க... அவரின் திருமுகம் குதிரை முகமாக மாறிப் போனது என்கிறது தல புராணம்.</p>
<p class="content">இங்கிருந்து பிராகார வலம் துவங்குகிறது. முதலில்  உற்சவர் ஸ்ரீகயிலாசநாதர் ரிஷப வாகனத்தில் வீற்றிருக்கிறார். தெற்குப் பிராகாரத்தில் 63 நாயன்மார்கள் காட்சி தருகின்றனர். இங்குள்ள சுற்றுச் சுவரில் ஸ்ரீஆஞ்சநேயர், கண்ணப்ப நாயனார், கஜேந்திரர், கோமாதா மற்றும் மயில் ஆகிய வடிவங்கள், பஞ்ச லிங்கங்களை வணங்கும் சிற்பம் ஆகியவை  அழகுற செதுக்கப்பட்டுள்ளன. தென்மேற்கு மூலையில் கன்னி விநாயகர் உட்பட மூன்று விநாயகர்கள் தரிசனம் தருகிறார்கள். வட மேற்கு மூலையில் வள்ளி- தெய்வானை சமேத ஸ்ரீசுப்ரமணியர். வடக்குப் பிராகாரத்தில் ஸ்ரீசனீஸ்வரர் மற்றும் ஸ்ரீசண்டேஸ்வரர் சந்நிதி. வடகிழக்கில் கால பைரவரும் வீர பைரவரும் சேர்ந்து காட்சி தருகின்றனர். கோயிலின் தல விருட்சம் பலா மரம். ஸ்ரீராமன், இங்கு வந்து வழிபட்ட பிறகே, சீதாதேவியை ராவணன் சிறை வைத்திருந்த இடம் தெரிய வந்ததாம்! கோயிலுக்கு எதிரே, ஆற்றின் மறு கரையில் தசாவதார தீர்த்த கட்டம் உள்ளது. இங்கு ஒரே கல்லில் செதுக்கப்பட்ட திருமாலின் தசாவதாரக் காட்சியை தரிசிக்கலாம். 'குரு பார்க்க கோடி நன்மை’ என்பர். ஆகவே, சிவபெரு மானே குருவாக அருள்பாலிக் கும் இந்தத் தலம் வந்து அவரை வழிபடுவோம்; கல்வி- ஞானம் உட்பட கோடானுகோடி நன்மை அடைவோம்!</p>
<p style="text-align: right"><span style="color: #ff0000"><strong>  - செ.ரோ.ஏ. இளவரசி,</strong></span></p>
<p style="text-align: right"><span style="color: #ff0000"><strong>படங்கள்: அபுலைஸ்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நட்சத்திர பலன்கள்</div>
<div class="subtitle1">பிப்ரவரி 18 முதல் மார்ச் 3 வரை </div>
<div class="subtitle2">திறமைகள் வெளிப்படும்!</div>
<div class="subtitle3">ஜோதிடரத்னா கே.பி.வித்யாதரன்</div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><img alt="" align="right" width="120" height="140" src="http://cdnw.vikatan.com/sakthi/2014/03/zmqmfj/images/p143.jpg">சூ</strong></span>ரியன் - 3-ம் தேதி வரை சதயம், 4-ம் தேதி முதல் பூரட்டாதி நட்சத்திரத்திலும், செவ்வாய் - சித்திரை நட்சத்திரத்திலும், புதன் - 4-ம் தேதி வரை திருவோணம், 5-ம் தேதி முதல் அவிட்டம் நட்சத்திரத்திலும்,   குருபகவான் - திருவாதிரை நட்சத்திரத்தில் வக்ரம், சுக்ரன் - உத்திராடம் நட்சத்திரத்திலும்,   சனி - விசாகம் நட்சத்திரத்தில் (வக்ரம்), ராகு - சித்திரை நட்சத்திரத்திலும்,   கேது - அசுவினி நட்சத்திரத்திலும் பயணம் செய்கின்றனர்.</p>
<p class="content">பரணி, உத்திரம், கேட்டை, பூராடம், பூரட்டாதி, உத்திரட்டாதி  நட்சத்திரங்களில் பிறந்தவர்களுக்கு திடீர் முன்னேற்றம் ஏற்படும்.    </p>
<p class="content">அசுவினி, மிருகசீரிடம், திருவாதிரை, சித்திரை, விசாகம், உத்திராடம், சதயம் நட்சத்திரங்களில் பிறந்தவர்களுக்கு சிறுசிறு விபத்துகள், மன இறுக்கங்கள் ஏற்படும்.</p>
<p style="text-align: center"><img alt="" align="middle" width="500" height="843" src="http://cdnw.vikatan.com/sakthi/2014/03/zmqmfj/images/p143a.jpg"></p>
<p style="text-align: center"><img alt="" align="middle" width="650" height="968" src="http://cdnw.vikatan.com/sakthi/2014/03/zmqmfj/images/P144.jpg"></p>
<p style="text-align: center"><img alt="" align="middle" width="650" height="986" src="http://cdnw.vikatan.com/sakthi/2014/03/zmqmfj/images/P145.jpg"></p>
<p style="text-align: center"><img alt="" align="middle" src="http://cdnw.vikatan.com/sakthi/2014/03/zmqmfj/images/P146.jpg"></p>
<p style="text-align: center"><img alt="" align="middle" width="650" height="968" src="http://cdnw.vikatan.com/sakthi/2014/03/zmqmfj/images/P147.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பஞ்சாங்கக் குறிப்புகள்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><u><a target="_blank" href="http://www.vikatan.com/sakthi/2014/03/zmqmfj/images/P155.jpg">தெளிவாக படிக்க படத்தை க்ளிக் செய்யவும்</a></u></span></p>
<p style="text-align: center"><a target="_blank" href="http://www.vikatan.com/sakthi/2014/03/zmqmfj/images/P155.jpg"><img alt="" align="middle" width="600" height="842" src="http://cdnw.vikatan.com/sakthi/2014/03/zmqmfj/images/P155sma.jpg"></a></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">குருவருள்... திருவருள்! - 9 </div>
<div class="subtitle1">மனோபலம் தருவாள் ஸ்ரீதெய்வநாயகி! </div>
<div class="subtitle2">வி.ராம்ஜி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>''அ</strong></span>ழுகிற குழந்தையை அள்ளியெடுத்து அணைத்து, ஆற்றுப்படுத்துகிறவள் அன்னை. ஆனால், தெய்வநாயகி அம்பாளோ அன்னைக்கும் மேலானவள். அவளிடம் நாம் நம் கஷ்டங்களைச் சொல்லி, அழத் தேவையில்லை; நமக்கு ஏற்பட்டுள்ள சோதனைகளைப் பட்டியல் போட்டுப் புலம்பத் தேவையில்லை. 'இந்த ஜென்மம் எடுத்ததே போதும்மா! நாய் படாத பாடு பட்டுக்கிட்டிருக்கேன்’ என்று நம் துக்கங்களையும் அவமானங்களையும் சிறிதும் பெரிதுமாக எடுத்துரைத்துத்தான் அவளுக்கு உணர்த்தவேண்டும் என்பது இல்லை. அவள் சதாசர்வ காலமும் நம்மைக் கவனித்துக்கொண்டே இருக்கிறாள். அவளின் சந்நிதிக்கு முன்னே சென்று அமர்ந்து, கண்கள் மூடி, அவளை மனதார நினைத்தாலே போதும்... நம் மனக்கஷ்டங்கள் அனைத்தும் மாயமாக மறைந்துவிடும்.''</p>
<p class="content">- எழுச்சூர் ஸ்ரீநல்லிணக்கேஸ்வரர் கோயிலில் அருள்பாலிக்கும் ஸ்ரீதெய்வநாயகி அம்பாள் குறித்து, பக்தர்கள் இப்படித்தான் மெய்யுருகிச் சொல்கிறார்கள்.</p>
<p class="content">''வீடு, வேலை, குடும்பம், பதவி உயர்வு, உறவுகள்னு எங்கே பார்த்தாலும் சிக்கல்களும் பிரச்னைகளும் இருந்துட்டுதான் இருக்கு. இதுல தவிச்சு மருகிக் கண்ணீர்விட்டு, வேதனையோடு இருக்கிற எத்தனையோ பேர், இங்கே ஸ்ரீதெய்வநாயகி அம்பாள் சந்நிதிக்கு வந்து, ஒரு பத்து நிமிஷம் உட்கார்ந்து வேண்டிக்கிட்டாப் போதும்; செவ்வரளி மாலையும், தாமரைப் பூவும் சமர்ப்பிச்சு, நெய் விளக்கேத்தி வைச்சு வழிபட்டாப் போதும்... அவங்க துயரங்களைப் போக்கி, நல்லது பண்ணி அருள்வா தெய்வநாயகி அம்பாள்'' என்கிறார், இந்தக் கோயில் திருப்பணியில் ஈடுபட்டு வரும் ராமமூர்த்தி.</p>
<p class="content"><img align="left" width="220" height="484" alt="" src="http://cdnw.vikatan.com/sakthi/2014/03/zmqmfj/images/p84.jpg">பெற்றவளுக்குப் பிள்ளையைப் பார்ப்பதைத் தவிர, வேறென்ன வேலை? அவர்களின் கண்ணீரைத் துடைத்து, அவர்கள் சிரிப்பதைக் கண்டு ரசிப்பதைத் தவிர அவளுக்கு வேறென்ன சந்தோஷம்? இங்கே, எழுச்சூர் ஸ்ரீநல்லிணக்கேஸ்வரர் கோயிலில், அம்பாள் ஸ்ரீதெய்வநாயகி தன் மைந்தன் ஸ்ரீசண்முகரைப் பார்த்தபடி இருக்கிறாள் அல்லவா! மகனைப் பார்த்துக்கொண்டே இருக்கிற பூரிப்புடன், தன்னை நாடி வருவோருக்கெல்லாம் நிம்மதியையும் சந்தோஷத்தையும், அமைதியையும், வாழ்வில் உயர்வையும் வரமெனத் தந்து மகிழ்கிறாள் அம்பிகை.</p>
<p class="content">''என் அம்மா இறந்து எட்டு மாசமாச்சு! வீட்ல எனக்கும் மனைவிக்கும் ஏதாவது சண்டைன்னா, எங்க அம்மா அதட்டுற அதட்டுல சட்டுனு அமைதியாயிடுவேன். ஆனா, அம்மா போனதுக்கப்புறம், சமீப காலமா எனக்கும் என் மனைவிக்கும் இடையில் ஏற்படுற சண்டை, தடுப்பார் இல்லாததால ரெண்டு, மூணு நாள் வரைக்கும் தொடருது. ரெண்டு பேரும் முகம் கொடுத்துப் பேசிக்கறதுகூட கஷ்டமாயிடுது. எங்க சண்டையைப் பார்த்துட்டு குழந்தைங்க மலங்க மலங்க விழிக்கும்போது, ரொம்பக் கஷ்டமா இருக்கும். இனிமே சண்டை போடக் கூடாதுன்னு முடிவெடுப்போம். ஆனாலும், ஏதாவது ஒருவிதத்துல சண்டை முளைச்சிடுது...'' என்று, காஞ்சிபுரத்தைச் சேர்ந்த வாசுதேவன் தயங்கியபடியே தெரிவித்தார்.  </p>
<p class="content">அவரே தொடர்ந்து, ''ஒருநாள், வாலாஜா பாத்ல பெயின்ட்டிங் வேலைக்காக வந்தேன். முடிச்சுட்டுக் கிளம்பும்போது, சக்திவிகடன்ல எழுச்சூர் கோயில் பத்திப் படிச்சது ஞாபகம் வர, 'அட, அந்த ஊர் இங்கே வாலாஜா பாத்துக்குப் பக்கத்துலதானே இருக்கு! ஓர் எட்டுப் போய்ப் பார்த்துட்டுப் போகலாமே’னு தோணுச்சு. சரின்னு கோயிலுக்குப் போனேன்.</p>
<p class="content">அம்பாள் சந்நிதிக்குப் போய், அப்படியே கண்மூடி மௌனமா உட்கார்ந்துட்டேன். அப்ப யாரோ யார்கிட்டயோ பேசிட்டிருந்தது காதுல விழுந்துச்சு. 'வீட்டுக்கு வீடு வாசப்படி. புருஷன் பொண்டாட்டி சண்டை இல்லாத வீடே கிடையாது. எப்பப் பார்த்தாலும் பொண்டாட்டியே விட்டுக்கொடுக்கணும்னு ஏன் நினைக்கிறே? நீயும்தான் கொஞ்சம் விட்டுக்கொடேன். குடும்பம் தன்னால உருப்படும்’னு சொல்லிட்டிருந்தாங்க. ஏதோ எனக்கே குறிப்பா சொன்ன அசரீரி வாக்கு மாதிரி இருந்துச்சு அது. ரெண்டு நிமிஷம் கழிச்சுக் கண் திறந்து பார்த்தா எதிரே அம்பாளோட முகம். கையெடுத்துக் கும்பிட்டேன். என்னைக் கருணையோடு பார்த்து, சிரிக்கிற மாதிரியே இருந்தது, அம்பாள் முகம்!  அன்னிக்கு விட்டேன், என் கோபம் மொத்தத்தையும்! அன்னியிலேர்ந்து மனைவியே தப்பா புரிஞ்சுக்கிட்டு, என்னை எதுனா சொன்னாலும், நான் அமைதியாத்தான் இருப்பேன். இப்ப புது மனுஷனா இருக்கேன். குடும்பம் அமைதியும் சந்தோஷமுமா இருக்கு. எல்லாத்துக்கும் ஸ்ரீதெய்வநாயகி அம்பாள்தான் காரணம்!'' என்று தழுதழுக்கிறார் வாசுதேவன்.</p>
<p style="text-align: center"><img align="middle" width="555" height="371" alt="" src="http://cdnw.vikatan.com/sakthi/2014/03/zmqmfj/images/p84c.jpg"></p>
<p class="content">எழுச்சூர் ஸ்ரீநல்லிணக்கேஸ்வரர் கோயிலில் உள்ள ஒவ்வொரு சந்நிதியும் சாந்நித்தியம் நிறைந்ததுதான். தொழிலில் சிறந்து விளங்க வேண்டும் என்றாலும், கல்வியில் சிறந்து விளங்கவேண்டும் என்றாலும், இந்தக் கோயிலுக்கு ஒருமுறை வந்து, ஸ்வாமியையும் அம்பாளையும் தரிசித்தால் போதும்... வியாபாரத்தில் பெரிய லாபமும், கல்வியில் அதிக மதிப்பெண்ணும் நிச்சயம் பெற முடியும்.</p>
<p class="content"><img align="left" width="120" height="140" alt="" src="http://cdnw.vikatan.com/sakthi/2014/03/zmqmfj/images/p84a.jpg">திங்கட்கிழமையிலும், பிரதோஷ காலங்களிலும் இங்கு வந்து வழிபட்டால், மனோதிடம் பெறலாம்; நினைத்த காரியம் அனைத்தும் ஈடேறி, நிம்மதியும் சந்தோஷமும் கிடைக்கும் என்பது ஐதீகம்!  </p>
<p class="content">''பிரதோஷம்போல, இங்கே மகா சிவராத்திரியும் விசேஷமா இருக்கும். அந்த நாளில், சிவபெருமானுக்கு சிறப்பு அபிஷேகங்களும் ஆராதனைகளும் அமர்க்களப்படும். சமீபகாலமா, இந்தக் கோயில் பத்தித் தெரிஞ்சவங்க எல்லாரும் குடும்பத்தோடு வந்து, ஸ்வாமிக்கும் அம்பாளுக்கும் வஸ்திரம் வாங்கிச் சார்த்தி வழிபடுறது அதிகரிச்சுக்கிட்டே இருக்கு.</p>
<p class="content">என் அப்பா இந்தக் கோயில் திருப்பணிக்காக முழுமூச்சாகச் செயல்பட்டார். அப்ப வழிபாட்டுக்கோ பூஜைக்கோ யாரும் வரவே முடியாத சூழல்லதான் கோயில் இருந்துச்சு. அப்பவே ஸ்வாமிக்கும் அம்பாளுக்கும் வஸ்திரம் சார்த்தி, சின்னதா பூஜை பண்ணிடுவார் அப்பா. அதேபோல, என் சகோதரர்களும் இப்ப பூஜைகளைப் பாத்துக்கறாங்க. மனசுக்கு நிறைவா இருக்கு. இதைவிட வேற என்ன வேணும், சொல்லுங்க?'' என்று உணர்ச்சிவசப்பட்டுச் சொல்கிறார், கோயில் திருப்பணி மற்றும் நிர்வாகத்தில் ஈடுபட்டு வரும் கிருஷ்ணகுமார்.</p>
<p class="content">இந்தக் கோயிலில் இன்னொரு விசேஷம்... ஒவ்வொரு தமிழ் மாதப் பிறப்பின் போதும், ஸ்ரீநல்லிணக்கேஸ்வரருக்குச் சிறப்பு பூஜைகள் செய்யப்பட்டு, சர்க்கரைப் பொங்கல் நைவேத்தியம் செய்யப்படுகிறது. அந்த நாளில் இங்கு வந்து, சிவனாருக்கு வில்வம் சார்த்தி வழிபட்டால், இழந்ததைப் பெறலாம். பதவி உயர்வு, சம்பள உயர்வு, வழக்கில் வெற்றி, குடும்பத்தில் நிம்மதி ஆகியவற்றைப் பெறலாம் என்பது ஐதீகம்!</p>
<p style="text-align: center"><img align="middle" width="600" height="183" alt="" src="http://cdnw.vikatan.com/sakthi/2014/03/zmqmfj/images/p84b.jpg"></p>
<p class="content">அதேபோல், காஞ்சி சங்கர மடத்தின் 54-வது பீடாதிபதியான ஸ்ரீவியாஸாசல சுவாமிகளின் அதிஷ்டானத்திலும் விசேஷ பூஜைகளும் வழிபாடுகளும் நடைபெறும். அந்த நாளில், காய்கறிகளும் கனிகளுமாக நைவேத்தியம் செய்து வழிபட்டால், வளமாகவும் நலமாகவும் வாழலாம் என்கின்றனர் பக்தர்கள்.</p>
<p class="content">பரந்துபட்ட உலகில் உள்ள எல்லோரும் ஆரோக்கியத்துடனும் பேரன்புடனும் தானே வாழ ஆசைப்படுகிறோம்! ஒருமுறை எழுச்சூர் வாருங்கள். இறைவனைத் தரிசியுங்கள். இனம்புரியாத நிம்மதியுடனும் நிறைவுடனும் திரும்பிச் செல்வீர்கள்!</p>
<p style="text-align: right"><span style="color: #0000ff">- அடுத்த இதழில் நிறைவுறும்</span></p>
<p style="text-align: right">படங்கள்:<span style="color: #0000ff"> </span><span style="color: #ff0000">ச.இரா.ஸ்ரீதர், ரா.மூகாம்பிகை</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சித்தம் சிவம் சாகசம்! </div>
<div class="subtitle1">சித்தம் அறிவோம்...</div>
<div class="subtitle2">இந்திரா சௌந்தர்ராஜன், ஓவியம்: ஜெயராஜ்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>'பா</strong></span>ரப்பா பரம்பிரம்ம ஒளியினாலே<br>
பத்தியே நரம்புவழி பாயும்போது<br>
ஆரப்பா இருகண்ணில் ஒளியதாகி<br>
அண்டமெலாம் ஏகமாய் தெரியலாச்சு;<br>
காரப்பா நரம்பெற்ற விழுது வட்டம்<br>
கபாலத்தில் முக்கூறாய்ச் சுழுமுனையாச்சு;<br>
வீரப்பா காதுக்கும் நாக்குக்குந்தான்<br>
வெற்றி பெற இன்னமுந்தான் உரைக்கக் கேளே!’</p>
<p style="text-align: center"><span style="color: #ff0000">- காகபுஜண்டர் ஞானம்</span></p>
<p class="content"><span style="color: #0000ff"><strong>ப</strong></span>தஞ்சலி, சிவபெருமானைத் துதி செய்து, 'சரண ஸ்ருங்க ரஜித ஸ்தோத்திரம்’ என்கிற ஒரு ஸ்தோத்திரத்தை அருளியுள்ளார். இதற்கு என்ன சிறப்பு என்றால், இதில் கொம்பெழுத்தோ, துணை எழுத்தோ கிடையாது. இந்த இரண்டும் இடம்பெறாதபடி, வார்த்தைகளைச் சிந்தித்து, இறையைத் துதி செய்வதென்பது  சவாலான விஷயம். அதைப் பதஞ்சலி சாதித்துள்ளார்.</p>
<p class="content">ஆனால், அவர் ஏன் அப்படிச் செய்தார்?</p>
<p class="content">காளமேகப் புலவர்கூட, தனது கவிதா ஞானத்தை நிரூபிக்க, இப்படிச் சவாலான கவிதைகளைப் பாடியுள்ளார். உதாரணத்துக்கு ஒரு பாடல்...</p>
<p class="content"><img align="left" width="200" height="151" alt="" src="http://cdnw.vikatan.com/sakthi/2014/03/zmqmfj/images/p78.jpg">'தாதிதூ தோதீது, தத்தைதூ தோதாது<br>
தூதிதூ தொத்தித்த தூததே - தாதொத்த<br>
துத்திதத் தாதே, துதித்துத்தே தொத்தீது<br>
தித்தத்த தோதித் திதி’</p>
<p class="content">இந்தப் பாடலில், மெய்யெழுத்தாகிய 'த்’ எழுத்தை மட்டுமே பயன்படுத்தி, அதாவது 'த’கர வரிசையில் அமைந்த எழுத்துக்களை மட்டுமே பயன்படுத்தி, காளமேகம் கவிதை புனைந்திருப்பார். உலகில் எந்த ஒரு மொழி யிலும் இப்படி ஒரே எழுத்தைக் கொண்டு கவிதை பாடப்பட்டதாகச் சரித்திரம் இல்லை.</p>
<p class="content">அந்த நாளில், தலைவியானவள் காதல் வயப்பட்ட நிலையில் அன்னத்தையும் கிளியையும் தூதாக அனுப்புவது உண்டு. அதன் அடிப்படையில், இந்தப் பாடலின் பொருளைப் பார்ப்போம்.</p>
<p class="content">'தாதியை தூதனுப்பலாம்; ஆனால், அவளி டம் தன் காதலைச் சொல்வது ஆபத்தில்கூட முடியலாம். எனவே 'தாதி தூது தீது!’ அவள் தலைவியின் காதலை, தலைவியின் தாயிடம் கூறிவிட்டால் என்னாவது?</p>
<p class="content">கிளி மூலம் செய்தி அனுப்பலாம். ஆனால், அதனால் சில சொற்களே பேச முடியும். எனவே, கிளி எனும் 'தத்தை தூது ஓதாது’. ஆகவே, தூதி எனப்படும் தோழியின் தூதுதான் சரி.</p>
<p class="content">இப்படி, தூது பற்றி விரியும் இந்தப் பாடல், தமிழ் இலக்கிய உலகில் பல ஆச்சரியங்களில் ஒன்றாகும்.  தமிழுக்கு இது ஆச்சரியம்போல, சம்ஸ்கிருதத்தில் பதஞ்சலி முனி படைத்த சரண ஸ்ருங்க ரஜித ஸ்தோத்திரமும் ஓர் ஆச்சரியம்தான்!</p>
<p class="content">அது சரி... துணையெழுத்தையும், கொம்பெழுத்தையும் பதஞ்சலி ஏன் தன் ஸ்தோத்திரத்தில் பயன்படுத்தவில்லை?</p>
<p class="content">வேடிக்கையான, அதே நேரம் அனைவரும் மறுக்காமல் ஒப்புக்கொள்ளக்கூடிய, சிந்தனைக்கு உரியதான ஒரு காரணத்தைக் கூறுகிறார் மகா பெரியவர்.</p>
<p class="content">பதஞ்சலியோடு இறைவனின் திருநடனக் காட்சியைக் காணும் பேறு பெற்ற வியாக்ர பாதருக்குப் புலிக் கால்கள்; பிருங்கிக்கு மூன்று கால்கள்; நந்திக்கோ இரண்டு கால்களோடு, தலையிலும் இரண்டு கொம்பு. இந்த மூவருக்கும் உள்ள கொம்போ, கால்களோ, இரண்டுமே பதஞ்சலிக்கு இல்லை. அவை இருப்பதால், அந்த மூவரும் இறைவனின் களிநடனக் காட்சியைக் கண்மூடாது, அப்படி இப்படித் திரும்பாமல், நடனத்துக்கான இசை யையும் கேட்டு இன்புறுபவர்கள் ஆகிறார்கள்.</p>
<p style="text-align: center"><img align="middle" width="600" height="394" alt="" src="http://cdnw.vikatan.com/sakthi/2014/03/zmqmfj/images/p78a.jpg"></p>
<p class="content">பதஞ்சலிக்கோ பாம்பு வடிவம். பாம்புக்கு ஏது கால்? எங்கே இருக்கிறது கொம்பு? அட, காதாவது இருக்கிறதா? இந்த மூன்றும் இல்லாத ஒரு பிறப்பாக இருந்தபோதிலும், இவர்களின் பக்திக்குத் துளியும் சளைக்காத பக்தி தன் பக்தி என்று காட்டவே, இந்த மூவருக்கும் இருக்கும் கால், கொம்பு எதுவும் இடம்பெறாதபடி அந்த ஸ்தோத்திரத்தை உருவாக்கினாராம் பதஞ்சலி.</p>
<p class="content">இது பெரியவர் வேடிக்கையாகச் சொல்லும் ஒரு விஷயம். உண்மையில், அந்த நால்வரும் மகாஞானிகள். அவர்களிடம் பேதங்கள் இருக்கமுடியுமா என்ன? இப்படி எல்லாம் உடல் உறுப்புகளை வைத்து உயர்வு தாழ்வு கற்பித்துக்கொள்வார்களா என்ன? அதுவும், இறைவனின் திருநடனத்தைக் காணும் பேறுபெற்றவர்கள், எத்தனைப் புண்ணியம் செய்தவர்களாக இருக்க வேண்டும்!</p>
<p class="content">பதஞ்சலியின் ஸ்தோத்திரத்தில் ஏன் கொம்பும், காலும் இல்லை என்பதற்குக் காரணம் தேடியபோது, ஒருவேளை இப்படி இருக்குமோ என்று மற்ற மூவரைத் தொட்டு ஒரு சுவையான கற்பனை தோன்றி, அதை வைத்தே மகாபெரியவர் அவ்வாறு கூறினார். அதனாலேயே, பதஞ்சலியின் அந்த ஸ்தோத் திரத்தை மறக்கமுடியாதபடி ஒரு நெருக்கம் நமக்கும் அதனோடு ஏற்பட்டு விடுகிறது.</p>
<p class="content">சரி, பதஞ்சலியிடம் திரும்ப வருவோம். சித்தபுருஷர்களில் இவர்தான் மனம் குறித்து அதிகம் சிந்தித்தவர். உயிர்களில் மனம் வாய்க்கப் பெற்ற ஒரே உயிரினம்தான் மனித இனம்! மனத இனம் என்பதே மனித இனம் என்றானது என்பர்.</p>
<p class="content">மனம் வந்தாலே காலம் வர முடியும். யோசித்துப் பாருங்கள்... மனம் இல்லை என்றால், நேற்று- இன்று- நாளை என்னும் அடையாளங்கள் எப்படித் தோன்றமுடியும்?</p>
<p class="content">ஆடும் மாடும்கூட உயிரினம்தான். ஆனால் அவற்றுக்குத் தான் யாரென்றே முதலில் தெரியாது. தான் வாழ்வது, ஒரு பூவுலகில் என்பதும் தெரியாது. அவ்வளவு ஏன்... வாழ்வது என்றால் என்னவென்றே அவற்றுக்குத் தெரியாது, உடம்பு என்ற ஒன்று அவற்றுக்கு இருப்பதால், உயிர் என்ற ஒன்று அதனுள் இயங்குவதால், உறுப்புகள் செயல்பட்டு, அதன் காரணமாகப் பசிக்கிறது. அப்படிப் பசிக்கும்போது, அனிச்சையாக முதலில் தாய்ப்பால் குடித்தும், பின்பு தாவரங்களை சாப்பிட்டும் அவை உயிர் வாழ்கின்றன.</p>
<p class="content">அப்படியான சூழலில், அடிப்படையாக சில அறிவுச் செயல்பாடுகள் அதனிடம் ஏற்பட்டு, தன் இனம் என்று தனித்து உணராமலே, வாசத்தை அடிப்படையாகக் கொண்டு தன் இனத்தோடு கூடித் திரிந்தும், அப்படித் திரியும் போது காயம்பட்டால் வலி ஏற்படப் போய் அதை உணர்ந்து எச்சரிக்கை வயப்பட்டும், பின்பு உடம்பின் ரசாயன மாற்றங்களால் காமுறுதல் ஏற்பட்டும், முழுக்க முழுக்க உணர்வுபூர்வமாக மட்டுமே அவை வாழ்ந்துவிட்டு, மடிந்து போகின்றன.  இதுதான் மனமற்ற உயிர்களுக்கான வாழ்க்கை முறை. மனிதனுக்கு மட்டுமே மனம் என்ற ஒன்று வாய்த்தது. அதன் காரணமாக, அறிவைத் தூண்டிவிட்டு பேச்சு, மொழி என்று அவன் விரிந்தான். இந்த வேளையில், டார்வின் தியரியையும் இங்கே கொஞ்சம் சிந்திப்பதில் தவறில்லை. தொடக்கத்தில் மனிதனும் மிருகமாகத்தான் இருந்தான். மிருகங்களில் கூடுதல் அறிவு இவனுக்கு இயற்கையாக இருந்தது. கைகளாலும், கால்களாலும் மிருகம் போல நடந்தவனை அந்த அறிவுதான் மெள்ள மெள்ள மாற்றத்தொடங்கியது. முதலில் நிமிர்ந்து நிற்கப் பழகினான். முன்னிரண்டு கால்களை கைகளாக மாற்றிக்கொண்டான். பின்பு, பக்கவாட்டில் வளராமல் மூங்கில் போல உயரமாக வளரத் தொடங்கி னான். வாயால் ஒழுங்கற்ற சத்தங்களை எழுப்பியவன், காலப்போக்கில் அந்தச் சத்தத்துக்குள் ஓர் ஒழுங்கை உருவாக்கி, அதன் மூலம் மொழியை உருவாக்கினான். எல்லோருக்கும் பொதுவான சத்தம் இருந்தால்தானே குழப்பமின்றி வேகமாக இயங்கமுடியும் என்பதை உணர்ந்து, தான் உருவாக்கிய மொழிக்கு வரி வடிவம் எனும் எழுத்தை உருவாக்கினான். பின்பு, சத்தத்துக்குள் ஒரு தாளம், லயம் இருப்பதைக் கண்டுகொண்டு, இசையை உருவாக்கினான்.</p>
<p class="content">வேகமாகப் பயணிக்கும் நிர்பந்தம் ஏற்பட்ட போது, சக்கரம் என்ற ஒன்றைக் கண்டறிந்தான். மனிதனின் முதல் அறிவியல் கண்டுபிடிப்பு இது. தரையில் உருளும் சக்கரம்போல, நீரில் மரக்கட்டைகள் மிதப்பதை வைத்து படகு, கப்பல் என பல கண்டுபிடிப்புகளைச் செய்தான். அவற்றால் தன் வசிப்பிடம் கடந்து, உலகின் மற்ற பாகங்களை எல்லாம் கண்டறிந்தான். ஆக, ஒன்றிலிருந்து படிப்படியாகவே மாற்றங்கள் ஏற்பட்டன.</p>
<p class="content">இதுதான் சுருக்கமான டார்வின் தத்துவம். இதில் பெரிதாக மறுப்பதற்கு ஒன்றுமில்லை.</p>
<p class="content">மனிதன் மிருகமாக இருந்ததாகக் குறிப்பிட்டு, அதற்கு ஆதாரமாக டார்வின் சுட்டிக் காட்டியது, மனித வடிவில் இருக்கும் குரங்கு களைத்தான். இந்தக் குரங்கு வடிவம்தான் இன்றைய மனித வடிவத்தின் ஆதி மூலம்! என்றால், இந்தக் குரங்கு இன்றைய நாகரிக மனித நிலைப்பாட்டை அடைய எவ்வளவு காலம் ஆகியிருக்கும் எனும் கேள்விக்குள் புகுந்தால், லட்சக்கணக்கான ஆண்டுகள் அதற்குத் தேவைப்பட்டிருக்கும் என்பதை நம்மால் யூகிக்க முடியும்.</p>
<p class="content"><img align="right" width="150" height="159" alt="" src="http://cdnw.vikatan.com/sakthi/2014/03/zmqmfj/images/p78b.jpg">இந்த லட்சக்கணக்கான ஆண்டுகளில் இந்த மாற்றத்தைச் சாதித்தது மனிதனின் அறிவுதான். மனிதன் ஒவ்வொன்றாக அறியத் தொடங்கினான். அறிய வருவதே அறிவென்றா னது. இந்த அறிவின் வடிவம்தான் மொழி, எழுத்து என்றாகி, பின்பு எண்ணங்களாகி, மனித மனம் முழுக்க இன்று திருவிழாக் கூட்டம் போல நிரம்பி வழிந்தபடி உள்ளது.</p>
<p class="content">வழியும் இந்த எண்ணங்களில் இரவு- பகல் போல, இனிப்பு- கசப்பு போல, நல்ல எண்ணங்கள்- தீய எண்ணங்கள் என இரண்டு வித எண்ணங்கள் உருவாகிவிட்டன. இதில் நல்ல எண்ணங்கள் மகிழ்ச்சியையும் நிம்மதியையும் தருவதாகவும், தீய எண்ணங்கள் துக்க உணர்வைத் தருவதாகவும் உள்ளன. இப்படி, எந்த ஒன்றும் இரண்டு விதமாக இருந்தால்தான் ஒன்றின் அருமையை நாம் தெரிந்து கொள்ளமுடியும். இதைச் சுருக்கமாக, 'இயல்பு’ என்றும், 'தன்மை’ என்றும் கூறலாம்.</p>
<p class="content">இந்த மனித இயல்பைப் பெரிதும் ஆராய்ந்தவர் சிக்மண்ட் ஃப்ராய்ட். இவரை 'உளவியலின் தந்தை!’ என்று போற்றுகிறது உலகம். மொராவியா எனும் ஊரில், 1856-ம் வருடம் மே மாதம் 6-ம் தேதி பிறந்த ஃப்ராய்ட், அடிப்படையில் விலங்கியலும், உடற்கூறியலும் கற்ற ஒரு மருத்துவர். இவர் தனக்கு வந்த கனவுகளை வைத்து, அதை பகுப்பாய்வு செய்து, கனவுகளுக்கும் ஆழ்மனத்துக்கும் நெருங்கிய சம்பந்தம் இருப்பதைக் கண்டறிந் தார். அது குறித்து 'கனவுகளின் பொருள் விளக்கம்’ என்று ஒரு புத்தகமே வெளியிட்டார். அதன்பின், படிப்படியாக உளவியலில் ஓர் உச்ச நிலையைத் தொட்டார். சிகரெட் பிடிக்கும் பழக்கம் காரணமாக, புற்றுநோய் இவரைத் தாக்க, 1939 செப்டம்பர் 23-ல் இறந்து போனார். மனித மனத்தைப் பற்றிய இவரது ஆய்வுக் கட்டுரைகள் இன்றும் உளவியல் விரும்பிகளுக் குப் பெரும் பாடமாக உள்ளன. அந்தக் கட்டுரைகளை அவ்வளவு சுலபமாகப் படித்துப் பொருள் கொண்டு விடவும் முடியாது. உளவியலில் தீவிர ஈடுபாடும் நாட்டமும் உள்ளவர்களாலேயே ஃப்ராய்டின் உளவியல் சிந்தனைகளைப் புரிந்துகொள்ளமுடியும்.</p>
<p class="content">பதஞ்சலியைப் பற்றிச் சிந்திக்கும்போது, ஃப்ராய்ட் பற்றிய பார்வை எதற்கு எனும் கேள்வி எழலாம். ஃப்ராய்டின் கட்டுரைகள் ஆங்கிலத்தில் உள்ளவை. ஆங்கிலம் தெரிந்தவர்களுக்கே அவர் சிந்தனைகள் போய்ச் சேர்ந்திடும். மொழிமாற்றம் செய்யப்பட்டிருந் தாலும் மூலத்தில் உள்ள சிறப்பு, மொழி மாற்றத்தில் அப்படியே பிரதிபலிக்கும் என்று கூறமுடியாது. ஃப்ராய்டின் தத்துவங்களும் சிந்தனைகளும் உலகின் 700 கோடி மக்களுக்குப் பொதுவான ஆங்கில மொழியில் இடம்பெற்று, அவரை 'உளவியல் தந்தை’ என்று உயரத்தில் வைத்திருக்கின்றன. ஆனால், நமது பதஞ்சலியின் உளவியல் சார்ந்த கருத்துக்களை அறியும்போது, பதஞ்சலிக்குள் நூறு ஃப்ராய்டுகள் இருப்பதை உணர முடிகிறது.</p>
<p class="content">ஃப்ராய்ட் 'உளவியல் தந்தை’ என்றால், பதஞ்சலியை 'உளவியலின் கடவுள்’ என்றே சொல்லலாம். ஃப்ராய்ட் எண்ணங்களோடு நின்றுவிட்டார். பதஞ்சலி, எண்ணங்களாகிய மனம் கொண்ட வீடாகிய உடம்பு பற்றியும், அதன் உள்ளிருக்கும் சக்கரங்கள், அவற்றின் செயல்பாடுகள் பற்றியும்  சிந்தித்திருக்கிறார்.</p>
<p class="content">மேலும், பதஞ்சலி சொல்வதை எளிதாகப் புரிந்துகொள்ள முடிகிறது. இதில் ஆச்சரியம் என்னவென்றால், இவை பல ஆயிரம் ஆண்டுகளுக்கு முன்பாகவே சிந்திக்கப்பட்டவை என்பதுதான்.</p>
<p style="text-align: right"><span style="color: #ff0000"><strong>- சிலிர்ப்போம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கேள்வி - பதில்</div>
<div class="subtitle1">கடவுள் ஸ்லோகங்களை தமிழில் கூறினால் பலன் உண்டா? </div>
<div class="subtitle2">சேஷாத்ரிநாத சாஸ்திரிகள்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>பாக்கெட் பாலால் கோயில்களில் அபிஷேகம் செய்வது சரியா? தவிர, எவர்சில்வர் பாத்திரத்தால் ஸ்வாமி விக்கிரகங்களுக்கு அபிஷேகம் செய்யலாமா? </strong></span></p>
<p style="text-align: right"><span style="color: #ff6600">- எம்.ரமணன், சென்னை-83 </span></p>
<p class="content">ஒரு விஷயம் கவனிக்க வேண்டும். ஆயிரம் வருஷங்களுக்கு முன், ஐந்நூறு வருஷங்களுக்கு முன், நூறு வருஷங்களுக்கு முன், ஐம்பது வருஷங்களுக்கு முன் என்று காலப்போக்கில் நமது வாழ்க்கை முறையில் எத்தனையோ மாறுபாடுகளைச் சந்தித்துக் கொண்டே வந்திருக்கிறோம். அவற்றை எல்லாம் தேவையா, இல்லையா என்று சிந்திக்காமலேயே ஏற்றுக் கொண்டிருக்கிறோம்.</p>
<p class="content">பொட்டணப் (பாக்கெட்) பால் என்பது கிராமங்களில் வராது. நகரங்களில்தான் வரும். நகரங்களில் பொட்டணப் பாலை அன்றாட வாழ்க்கையில் ஏற்றுக்கொண்டுவிட்டோம் என்பதால் தப்பு எதுவும் வராது. இதுவே கிராமம் என்றால், வீட்டில் மாட்டையும் வைத்துக் கொண்டு எங்கோ போய் பால் பொட்டணத்தை வாங்கிக் கொண்டு வந்து அபிஷேகம் செய்தால்தான் தப்பு!</p>
<p class="content">முதலில் மண் பாண்டத்தில் சமைத்துக் கொண்டு இருந்தோம். அப்புறம் பித்தளைப் பாத்திரம் ஆயிற்று. வெண்கலப் பாத்திரம் ஆயிற்று. அலுமினியத்தைத் தாண்டி எவர்சில்வருக்கு வந்திருக்கிறோம். நமது வாழ்க்கை முறையையே மாற்றி அமைத்துக் கொண்ட பிறகு, பகவானுக்கு மட்டும் மாறுதல் இருக்கக் கூடாது என்பது உங்களால் முடியாத காரியம். எவர்சில்வரைத் தவிர வேறு பாத்திரமே இல்லை எனும் ஊரில், அதை வைத்துக் கொண்டு பக்திதான் பெரிசு என்று பயன்படுத்த வேண்டுமே தவிர, குழம்பத் தேவையில்லை.</p>
<p class="content"><img alt="" align="right" width="300" height="379" src="http://cdnw.vikatan.com/sakthi/2014/03/zmqmfj/images/p48a.jpg">'பொட்டணப் பால்தான் இருக்கிறது... அபிஷேகமே பண்ண மாட்டேன். பித்தளைப் பாத்திரம் கிடைக்கவில்லை... கோயிலுக்கே போக மாட்டேன்’ என்று சொல்வது சரியாகுமா? அணைந்து அணைந்து எரிவது மாதிரி மின்விளக்குகள் போடுகிறார்கள். ஓ.... ஓ... என்று இரைவது மாதிரி ஒலிபெருக்கிகள் வைத்திருக்கிறார்கள். அதை எல்லாம் ஏற்றுக் கொண்ட நீங்கள், பாலில் மட்டும் ஏன் பாகுபாடு பார்க்கிறீர்கள்?</p>
<p class="content"><span style="color: #ff0000"><strong>? கடவுளுக்கு இரண்டு மனைவி அமைந்ததன் உண்மைப் பொருள் என்ன?</strong></span></p>
<p style="text-align: right"><span style="color: #ff6600"><strong>-எஸ்.சதீஷ்குமார், ராணிப்பேட்டை </strong></span></p>
<p class="content">எல்லாக் கடவுளுக்குமே இரண்டு மனைவி என்று இல்லையே... ஒரு மனைவி கொண்ட கடவுள் உண்டு. கிருஷ்ண பரமாத்மாவுக்கு 16 ஆயிரம் மனைவிகள். ஷோடச ஸ்த்ரீ சஹஸ்ரேசாய நம: என்பார்கள். '16 ஆயிரம் கோபிகைகளின் கணவன் கிருஷ்ணன்’ என்று பொருள்.</p>
<p class="content">அவதாரம் என்றால்... எந்தக் கடவுள் அவதாரம் எடுக்கிறாரோ, அவருக்கு அவதாரத்துக்கு முன்பு யார் மனைவியோ, அவளே இந்த அவதாரத்திலும் மனைவியாக வந்துவிடுவாள். கிருஷ்ணனாக பகவான் அவதரிக்கும்போது ஸ்ரீலட்சுமியே ருக்மிணியாக வந்துவிடுவாள். ராமனாக அவதரிக்கும் போது ஸ்ரீலட்சுமி, சீதையாக வருவாள். இந்தப் புது அவதாரத்திலும் அதே மனைவியுடன் இன்னொரு கல்யாணம் நடக்கும்.</p>
<p class="content">இரண்டு மனைவிகள் என்றால், நாம் நினைப்பதுபோல குடும்பம் நடத்துவது போன்ற கதையை எல்லாம் சொல்லக் கூடாது. அவர்கள் எல்லாம் சக்திகள். ருக்மிணி வந்தால், கிருஷ்ணனுடன் சக்தியும் சேர்ந்து வந்திருக்கிறது என்று பொருள். இரண்டு மனைவிகள் இருந்தாலும் நம்மைப் போல நான்கைந்து குழந்தைகள் எல்லாம் கடவுள்களிடம் பார்க்க முடியாது.</p>
<p class="content"><img alt="" align="left" width="78" height="91" src="http://cdnw.vikatan.com/sakthi/2014/03/zmqmfj/images/p48.jpg">விக்னேஸ்வரர் பிரம்மச்சாரி என்கிறார்கள். அவருக்கு ஸித்தி - புத்தி என்று இரண்டு மனைவிகள் இருப்பதாகவும் சொல்வார்கள். ஸித்தி என்பது என்ன? எடுத்த காரியத்தில் வெற்றி. புத்தி என்பது நம் சிந்தை தெளிவாக இருக்க உதவுவது. இந்த இரு சக்திகளும் விக்னேஸ்வரரிடம் உண்டு. இதுதான் மனைவிகள்!</p>
<p class="content">கந்தன் பழநிமலையில் பிரம்மச்சாரி. ஆனால் அவருக்கும் வள்ளி - தெய்வயானை என்று இரண்டு மனைவிகள். இவை இரண்டும் சக்தி இல்லையா? முருகனை அடைய வேண்டும் என்று தவமிருந்து வந்தவர்கள். மனிதர்களைப் போல பேப்பரில் விளம்பரம் கொடுத்து வந்தவர்கள் இல்லை. கடவுள்களை, மனிதர்கள் போல் பார்க்கக் கூடாது!</p>
<p class="content">சபரிகிரீஸ்வரருக்கு பூர்ணை, புஷ்கலை என்று இரண்டு மனைவிகள். 'முழுமை... நிரம்பியவன்’ என்று இந்த இரண்டு பெயர்களுக்குப் பொருள். சபரிகிரீஸ்வரரிடம் போனால் செல்வமெல்லாம் நிரம்பி வழியும்.</p>
<p class="content">இந்த பூமியை ராஜாவின் மனைவி என்று காவியம் சொல்லும். ''இந்த பூமி மற்றும் சகுந்தலை என்று எனக்கு இரண்டு மனைவிகள்’ என்று ஒரு ராஜா சொல்வதாக சாகுந்தலத்தில் ஒரு வர்ணனை வரும். அதனால் பூமி, மனைவியாகுமா?</p>
<p class="content">ஆன்மிகக் கண்ணோட்டத்தில் கடவுள்களின் சக்திகளே மனைவிகள். உயர்ந்த நிலையில் தோன்றுவது இது. குழந்தை நிலையிலேயே இருப்பவர்கள், மனைவி என்பதற்கு நமக்குத் தெரிந்த பொருளையே எடுத்துக் கொள்வார்கள்.</p>
<p class="content"><span style="color: #ff0000"><strong>பரிகார ஸ்லோகங்கள் பெரும்பாலும் சம்ஸ்கிருதத்திலேயே உள்ளன. தமிழில் இல்லையா? தமிழில் கூறினால் பலன் கிடைக்காதா? </strong></span></p>
<p style="text-align: right"><span style="color: #ff6600"><strong>- தி.கருணாநிதி, அனிச்சம்பாளையம்</strong></span></p>
<p class="content">மொழி என்பது நம் எண்ணத்தைப் பிறருக்குப் புரியவைக்கும் ஒரு கருவி. அந்தக் கோணத்தில் எல்லா மொழிகளும் ஒரே தரமானதுதான். உயர்வு - தாழ்வு கிடையாது. ஆனால், குறிப்பிட்ட தத்துவங் களை விளக்க வரும்போது, அதற்கென்று சில தொழில்நுட்ப வார்த்தைகளை உருவாக்கி, அதன்மூலம் விளக்க முற்படுவார்கள். அந்த வார்த்தைகளை இன்னொரு மொழிக்கு மாற்றுவது என்பது கஷ்டம்தான்.</p>
<p class="content">ஒவ்வொரு தத்துவ விளக்கத்தையும் அணுகும்போது, அதில் என்னென்ன தொழில் நுட்ப வார்த்தைகள் பயன்பட்டிருக்கின்றன என்பதை நாம் புரிந்துகொள்ள வேண்டும். உதாரணமாக கம்ப்யூட்ட ருக்கான உத்தரவுகளை நாம் நினைக்கிற மொழியில் கொடுக்க முடியுமா? முடியாது. காரணம், அதற்கான அணுகுமுறையே வேறு. அதைப் போல, ஒரு குறிப்பிட்ட சாஸ்திரத்தை விளக்குவதற் காக மட்டும் சில கருத்துகளை உள்ளடக்கிய சில மொழிகள் இருக்கும். அந்த வழியாகப் போய்த்தான் புரிந்துகொள்ள வேண்டும்.</p>
<p class="content">அதை விட்டுவிட்டு என் மொழியிலே ஏன் சொல்லக்கூடாது என்று நீங்கள் கேட்பது, லட்சியத்தை அடைவதைவிட, கருவியின் மேலேயே கவனமாக இருக்கிறீர்கள் என்பதைக் காட்டுகிறது. இப்படி இருந்தால் லட்சியத்தை அடைய முடியாது!</p>
<p class="content"><span style="color: #ff0000"><strong>திருப்பதி ஸ்ரீவேங்கடாசலபதிக்கு கௌஸ்துப மாலை அணிவிப்பது ஏன்? கௌஸ்துப மாலை என்பது என்ன? </strong></span></p>
<p style="text-align: right"><span style="color: #ff6600">- டாக்டர் கோமதி, தஞ்சாவூர் </span></p>
<p class="content">பாற்கடலைக் கடைந்தபோது கிடைத்த பொக்கிஷங்களில் ஒன்று 'கௌஸ்துபம்’ என்கிற ரத்தினம்.</p>
<p class="content">திருமாலை, 'அலங்காரப் பிரியன்’ என்றும் போற்றுவர். அணிகலன்கள் அணிவதில் மகிழ்பவரான திருமால், கௌஸ்துபத்தை ஏற்றுக்கொண்டார். அவருக்கு, நாம் அணிவிக்க விரும்பும் மாலைகள் பல இருந்தாலும் அவர் விரும்பும் மாலைக்கு தனிச்சிறப்பு உண்டு. கௌஸ்துப மாலையும் அப்படியே!</p>
<p class="content">பாற்கடலில்.. நாம் விரும்பும் பொக்கிஷங்களும் உண்டு, ஒட்டுமொத்த உலகை அழிக்கும் விஷமும் இருந்தது. ஆனால், திருமால், 'கௌஸ்துபம்’ என்கிற ரத்தினத்தைத் தேர்ந்தெடுத்தார். நாம் வாழும் உலகமும் பாற்கடல் போன்றதே. அதிலிருந்து, நம்மை உயர்த்தும் நன்னடத்தைகளை மட்டுமே தேர்ந்தெடுக்க வேண்டும். திருமாலுக்கு கௌஸ்துப மாலை அணிவிக்கப்படும்போது இந்தக் கருத்தே நம் மனதில் பளிச்சிட வேண்டும்!</p>
<p style="text-align: center"><img alt="" align="middle" width="600" height="314" src="http://cdnw.vikatan.com/sakthi/2014/03/zmqmfj/images/p48b.jpg"></p>
<p class="content"><span style="color: #ff0000"><strong>உலகில் பல்வேறு நாடுகள் இருந்தும் இந்தியாவில் மட்டும் அதிக அளவில் சித்தர்களும், ஞானிகளும், அவதாரப் புருஷர்களும் தோன்றக் காரணம் என்ன? </strong></span></p>
<p style="text-align: right"><span style="color: #ff6600">-கூந்தலூர் வி.சந்திரசேகரன், கும்பகோணம்-1</span></p>
<p class="content">முதலில் தோன்றிய அறிவுநூல் மறை. அதை 'எழுதாக்கிளவி’ என்பார்கள். இதை, வெளிநாட்டு ஆராய்ச்சியாளர்களும் ஆமோதிக்கிறார்கள். 'உலகில், நாகரிகம் பல இடங்களில் பரவி, வளர்ந்து இருந்தாலும் முழுமை பெற்ற நாகரிகத்தின் உருவம், வேதத்தில் தென்படுகிறது!’ என்றார் மாக்ஸ்முல்லர் (இவர், நமது வேதத்தை அணு அணுவாக ஆராய்ந்தவர்). இதை, கீத், ப்ளூம் பீல்ட், மாக்டனல், வின்டர்நிட்ஸ் போன்றவர்கள் ஆமோதித்தும் பாராட்டியும் உள்ளனர். இவர்களது நூல்கள், ஜெர்மனி யிலும் இங்கிலாந்தின் 'இன்டியா ஆபீஸ்’ லைப்ரரியிலும் பாதுகாப்பாக இருக்கின்றன.</p>
<p class="content">ஆம், அப்பழுக்கில்லாத அறத்தின் ஊற்று நம் இந்திய மண்ணில் தென்பட்டது. 'இந்தியாவில் பிறந்த முதல் மனிதனிடம் இருந்து உலகில் வாழும் மற்றவர்கள், தங்களது அறநெறிகளைத் தெரிந்து கொள்ள வேண்டும்!’ என்று மனு கூறுவார் (ஏதத்தேச ப்ரஸுதஸ்ய ஸகாசாத்...)</p>
<p class="content">எல்லா மண்ணிலும் எண்ணெய் கிடைக்குமா? எல்லா மண்ணிலும் தங்கம் கிடைக்குமா? மலை வாழைப்பழத்தை எல்லா இடங்களிலும் பயிரிட முடியுமா? முடியாது அல்லவா... இப்படி, மண் வளம் மட்டுமல்ல... தேசத்துக்கு தேசம் உயிரினங்களிலும் மாறுபாடுகள் தென்படும். பூமியின் ஒவ்வொரு பகுதிக்கும் இயற்கை அளித்த தனித்தன்மை என்று ஒன்று உண்டு.</p>
<p class="content">நம் பாரதத்தின் தனித்தன்மை அது. அறம் போற்றும் நாடு; ஆன்மிகம் வளர்க்கும் தேசம்! அக்னி வழிபாட்டை அறிமுகம் செய்த வேதம், 'பாரத’ என்ற அக்னியின் பெயரை நம் தேசத்துக்குச் சூட்டியது.</p>
<p class="content">உடலோடு இணைந்த ஆன்மாவுக்கு முக்கியத்துவம் தராமல், மற்ற புலன்களின் தாகத்தைத் தணிப்பதே வாழ்க்கையின் குறிக்கோள் என்ற சிந்தனை, பலரிடம் உண்டு. ஆத்மாவை அறிந்துகொள்ளும் ஆர்வம் சிலருக்கு மட்டுமே உண்டு. 'ஆன்மாவை அறிவதே சிந்தனையின் எல்லை; பிறப்பின் குறிக்கோள்’ என்கிறது வேதம் (பிரம்மை வ வாச: பரம் வ்யோம)</p>
<p class="content">'உலகவியலுடன் மனிதன் இணைந்தால் போதாது; ஆன்மிகமும் இணைய வேண்டும். அதுவே, முழு ஆனந்தத்தைத் தரும்’ என்பதே, நம் சித்தர்கள் மற்றும் ஞானிகளது கருத்து ஆம், 'ஆன்மாவை அறிவதே அறிவு!’ என்பதுதான் அவர்களது கணிப்பு.</p>
<p class="content">ஆராய்ச்சி எப்போது முற்றுப்பெறும்? புலன்களையோ மனத்தையோ ஆராய்ந்தால் மட்டும் போதாது. உடலில் இருக்கும் ஆன்மாவையும் ஆராய வேண்டும். அதற்கு மேலும் ஆராய்வதற்கு ஒன்று இல்லை; ஆராய்ச்சி முற்றுப் பெற்றுவிடும்.</p>
<p class="content">இப்படிப்பட்ட ஆன்ம ஆராய்ச்சியில் தங்களை அர்ப்பணித்தவர்கள் நம் ஞானியர். நம் சிந்தனைக்கு எட்டாத பல விஷயங்களை... மறையின் துணையுடன், தாங்கள் அனுபவித்த தோடு, மற்றவருக்கும் பகிர்ந்தளித்தவர்கள் அவர்கள். இந்த மண்ணில் பிறந்தவர்களுக்கு ஆன்மிக சிந்தனை இயல்பு. ஆகையால், அவர்கள் இங்கு தோன்றுவதே பொருந்தும்!</p>
<p style="text-align: right"><span style="color: #ff0000"><strong>- பதில்கள் தொடரும்... </strong></span></p>
<hr>
<p class="content"><span style="color: #ff0000"><strong>வாச</strong></span>கர்களே... ஆன்மிகம் சம்பந்தமான எல்லா சந்தேகங்களுக்கும் பதில் தருகிறார் சேஷாத்ரிநாத சாஸ்திரிகள். கேள்விகள் அனுப்பவேண்டிய முகவரி: 'கேள்வி பதில்', சக்தி விகடன், 757, அண்ணா சாலை, சென்னை-600 002.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விதைக்குள் விருட்சம் - 9</div>
<div class="subtitle1">ஆசையை அடையும் வழி... </div>
<div class="subtitle2">சேவாரத்னா டாக்டர் டி.எஸ்.நாராயணஸ்வாமி</div>
<div class="subtitle3">ஓவியங்கள்: அரஸ்</div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>பி</strong></span>ரச்னைகளின் பரிமாணத்தை ஓரிரு வரிகளில் சரியாகக் குறிப்பிட முடிந்தால், அந்தப் பிரச்னை பாதி தீர்ந்துவிடும்.</p>
<p style="text-align: right"><span style="color: #ff0000"><strong>- ஜான் ட்யூவி</strong></span></p>
<p class="content"><span style="color: #0000ff"><strong>தேர்ந்தெடுக்கும் அதிகாரம்!</strong></span></p>
<p class="content">ஒவ்வொரு மனிதனுக்கும் ஓர் இயல்பான சக்தி உண்டு; உரிமை உண்டு. அது, தன் தேவைகளைத் தானே தேர்ந்தெடுக்கும் அதிகாரம். குழந்தைப் பருவத்தில் நம் தேவைகளைப் பெற்றோர்</p>
<p class="content">களே கண்டறிந்து, அவற்றைப் பூர்த்திசெய்ய வழிவகுத்தாலும், ஓரளவு வளர்ந்ததும், நம் தேவைகளை நாமே தேர்ந்தெடுக்கும் அதிகாரம் கிடைத்தது. தங்கள் குழந்தைக்கு என்ன வேண்டும் என்பதைக் கேட்டுத் தெரிந்துகொண்டு, அது நியாயமான விருப்பமாக இருந்தால், அதை நிறைவேற்றி வைப்பார்கள் நல்ல பெற்றோர்கள்.</p>
<p class="content">இன்றைய குழந்தைகள், தங்கள் விருப்பத்தைக் கேட்காமல் பெற்றோர் வாங்கித் தரும் பொம்மை, உடை போன்ற எந்தப் பொருளையும் விரும்புவதில்லை. ''எனக்கு வேண்டியதைத் தேர்ந்தெடுக்கும் அதிகாரம்கூட எனக்கு இல்லையா?'' என்று கேட்கின்றனர். பல்பொருள் அங்காடிக்குக் குழந்தைகளை அழைத்துச் சென்றால், தங்களுக்கு வேண்டியதைத் தாங்களே தேர்ந்தெடுக்கின்றனர். விளையாட்டுச் சாமானோ, புத்தகமோ, தின்பண்டமோ, உடையோ எதுவானாலும், குழந்தைகளுக்குக் கூட தங்களுக்கு வேண்டியதைத் தேர்ந்தெடுக்கும் உரிமை உள்ளது.</p>
<p class="content">நாம் பெரியவர்களாக வளர வளர, இந்தத் தேர்ந்தெடுக்கும் உரிமையைப் பெரிதும் பயன்படுத்துகிறோம். இந்த உரிமை மறுக்கப்பட்டால் கோபப்படுகிறோம்; வருத்தப்படுகிறோம்; மன இறுக்கம் அடைகிறோம். வாழ்க்கையில் நாம் அடையும் இன்பமோ, துன்பமோ, இந்தத் தேர்ந்தெடுக்கும் ஆற்றலை நாம் எவ்வாறு பயன்படுத்துகிறோம் என்பதைப் பொறுத்தே அமைகிறது.</p>
<p style="text-align: left">'நல்லது கெட்டது இரண்டையும் கடவுள்தானே உருவாக்கினார்? இதில் எதை நான் தேர்ந்தெடுத்தாலும், அதன் விளைவுகளுக்குக் கடவுள்தானே பொறுப்பு?’ என்று சிலர் கேட்கலாம்.</p>
<p class="content">''கடவுள் தீமையைப் படைக்கவில்லை. இருள் என்ற ஒன்று இல்லை. ஒளி இல்லாத காரணத்தால்தான் இருள் உண்டானது. கடவுள் இல்லாத ஒன்றுதான் தீமை என்பது'' என்கிறார் அணு விஞ்ஞானி ஆல்பர்ட் ஐன்ஸ்டின்.</p>
<p class="content"><span style="color: #ff0000"><strong><img align="left" alt="" src="http://cdnw.vikatan.com/sakthi/2014/03/zmqmfj/images/p156.jpg">விவேகம் எனும் உன்னத ஆற்றல்!</strong></span></p>
<p class="content">ஒளி அல்லது நல்லவை தன்மீது படாமல் வாழ்பவன் தீமையில் வாழ்பவன். அறிவைக் கொடுத்த ஆண்டவன்தான் விவேகத்தையும் நமக்குத் தந்திருக்கிறான். விவேகம் என்பது நல்லது எது, கெட்டது எது என்று தெரிந்துகொண்டு, நல்லதையே தேர்ந்தெடுக்கும் திறமை. சரியாகத் தேர்ந்தெடுத்தால், வாழ்க்கை சரியாக அமையும். தவறாகத் தேர்ந்தெடுக்கும்போதுதான் நாம் பிரச்னைகளில் மாட்டிக்கொண்டு துன்பப்படுகிறோம். இதை ஆங்கிலத்தில் 'Error of Judgement'’ என்று குறிப்பிடலாம். தேர்ந்தெடுப்பதிலும், முடிவெடுப்பதிலும் ஏற்படும் தவறுகளால்தான் பெரும்பாலான பிரச்னைகள் ஏற்படுகின்றன.</p>
<p class="content">குருகுலம் ஒன்றில் மாணவர்களுக்கு, 'நல்லதையே தேர்ந்தெடு; தீமையைத் தவிர்த்துவிடு!’ என்று பாடம் சொல்லிக் கொடுத்துக் கொண்டு இருந்தார் குரு. ஒரு மாணவன் எழுந்து, 'குருவே! நல்லதைப் படைத்த இறைவன்தானே தீயவற்றையும் படைத் திருக்கிறான். எனவே, இறைவன் படைத்த இரண்டில் எதை வேண்டுமானாலும் தேர்ந்தெடுப்பதில் என்ன தவறு?’ என்று கேட்டான். 'இந்தக் கேள்விக்கு, மதிய உணவு முடிந்ததும் பதில் சொல்கிறேன்’ என்று சொல்லிவிட்டார் குரு.</p>
<p class="content">குருகுலத்தில் இருந்த பத்து மாணவர்களுக்கும் இலை போடப் பட்டது. ஒன்பது மாணவர்களின் இலையில் அன்னமும், ஒரு கிண்ணத்தில் பாலும் வைக்கப்பட்டது. கேள்வி கேட்ட மாணவனின் இலையில் சாணமும், கிண்ணத்தில் கோமயமும் (பசுவின் சிறுநீர்) வைக்கப்பட்டது. இதைக் கண்டு அந்த மாணவன் அதிர்ச்சியடைந்தான். 'குருவே! என்ன இது... என் இலையில் மட்டும் அன்னத்துக்கு பதில் சாணமும், பாலுக்குப் பதில் கோமயமும் வைக்கப்பட்டிருக்கிறதே?’ என்று கேட்டான்.</p>
<p class="content">'சாணி உரம் போட்ட பூமியில் விளைவதுதான் அரிசி.அதுதான் சமைத்ததும் அன்னமாகிறது. பசுவிடமிருந்து வருவது தான் பால். ஆகவே, அந்தப் பசுவிடமிருந்துதான் சாணமும் கோமயமும் வருகிறது. எனவே, எதைச் சாப்பிட்டால் என்ன?’ என்று கேட்டார் குரு.</p>
<p class="content">'பாலைக் குடிக்கலாம்; கோமயத்தைக் குடிக்க முடியாதே! அன்னத்தைச் சாப்பிடலாம்; சாணியைத் தின்ன முடியாதே!’ என்று பரிதாபமாக பதில் அளித்தான் மாணவன். 'இதை எப்படித் தெரிந்துகொண்டாய்?’ என்று கேட்டார் குரு.</p>
<p style="text-align: center"><strong><span style="color: #ff0000"><img align="middle" width="450" height="579" alt="" src="http://cdnw.vikatan.com/sakthi/2014/03/zmqmfj/images/p156a.jpg"></span></strong></p>
<p class="content">'என் அறிவினாலும் அனுபவத்தாலும்!’ என்றான் மாணவன். 'இந்த ஆற்றலே விவேகம். நல்லதைத் தேர்ந்தெடுத்து, தீமையை விலக்கும் ஆற்றல்தான் இறைவன் நமக்குத் தந்த விவேகம்’ என்று விளக்கினார் குரு.</p>
<p class="content">தவறான ஆசைகள், அதற்காகத் தேர்ந்தெடுக்கப்படும் தவறான முடிவுகள்... இவையே பெரும்பாலும் நமது துன்பங்களுக்குக் காரணமாகின்றன.</p>
<p class="content">சொந்த வீடு வாங்கவேண்டும் என்ற ஆசையில் பலரும் வீடு வாங்குகிறார்கள். பணம் கையில் இருந்தால் செலவாகிவிடும், தங்கம் அல்லது வீட்டில் முதலீடு செய்தால் விலை உயரும், அதனால் சொத்து மதிப்பு உயரும் என்று சிலர் யோசிக்கிறார்கள். அதன்பின்பு ஏதோ ஒரு காரணத்தால், வேலை போய்விடுகிறது. புதிதாகச் சேரும் வேலையில் சம்பளம் குறைவு, திருமணமாகி குழந்தைகள் பிறந்த பின்பு ஏற்படக்கூடிய புதிய செலவுகள், வேலையில் இடமாற்றம்... இப்படிச் சம்பவங்கள் நிகழும்போது, என்ன செய்வது என்று திணறுகிறார்கள். தவணைப் பணம் கட்ட முடியவில்லை; புது ஊரில் வீட்டுக்கு வாடகை தர வேண்டும்; சொந்த வீட்டை வாடகைக்கு விடவேண்டும். நல்ல மனிதர்களைக் குடிவைக்க வேண்டும். குடி வைத்தவர்கள் முரட்டுச் சுபாவம் உடையவர் களாகவோ, வாடகையை ஒழுங்காகத் தராதவர்களாகவோ, வீட்டை காலி செய்ய மறுப்பவர்களாகவோ அமைந்துவிட்டால் அதுவும் பிரச்னையாகிவிடும்.</p>
<p class="content">ஒரு சிலர், ஆர்வக்கோளாறில் அவசரப் பட்டு வீடு வாங்கிவிட்டு, தான் வாங்கிய வீடு முறைப்படி கட்டப்பட்டதல்ல, அதன் மூலப்பத்திரங்களில் ஏதோ கோளாறு, வில்லங்கம் உள்ளது என்பதைப் பிறகுதான் தெரிந்துகொள்கிறார்கள். இதனால், கோர்ட், கேஸ் என அலையவேண்டி வருகிறது. இந்த மன உளைச்சலால் உடல் நலம் குன்றுகிறது. இப்போது டாக்டரை அடிக்கடி பார்க்க நேர்கிறது. மருத்துவச் செலவு அதிகரிக்கிறது. இவ்வளவையும் சரி செய்ய பரிகாரம் தேடி, ஜோசியரையும் பார்க்கவேண்டி வருகிறது.</p>
<p class="content">இத்தனை இன்னல்களுக்கும் காரணம் ஆசை, அவசரம், தேர்ந்தெடுக்கும் திறமையைத் தவறாகப் பயன்படுத்தியது ஆகியவையே! புதிதாக சொந்த வீடு வாங்க ஆசைப்படு வதிலோ, அதைத் தவணை முறையில் வாங்கு வதிலோ ஒரு தவறும் இல்லை. ஆனால், எந்த ஒரு காரியத்தையும் தொலைநோக்குடன் ஆழ்ந்து யோசித்து, நல்லது கெட்டதை ஆராய்ந்து முடிவெடுக்க வேண்டும் என்பதுதான் முக்கியம்.</p>
<p class="content">ஆசைகள் நியாயமானவையாக இருக்க வேண்டும் என்பது மட்டுமல்ல, அவற்றை அடையும் வழிமுறைகளும் நேர்மையானவையாக இருக்க வேண்டும்.</p>
<p class="content">நூற்றுக்கணக்கான பன்மொழிச் சேனல்கள் அமைந்த ஒரு தொலைக்காட்சிப் பெட்டியில், நாம் விரும்பிய நிகழ்ச்சியைப் பார்க்க, ரிமோட் கன்ட்ரோல் மூலம் குறிப்பிட்ட ஒரு சேனலைத் தேர்ந்தெடுக்கிறோம். அதில் ஒளி- ஒலிகளை நாம் விரும்பியவண்ணம் ட்யூன் செய்கிறோம். இதேபோல, நாம் ஆசைப்படுவதை நியாயப்படுத்தி, அதற்கான வழிமுறைகளைத் தேர்ந்தெடுத்து, நல்லது கெட்டதை ஆராய்ந்தறிந்து, சரியான ரிமோட் கன்ட்ரோல் மூலம் அதை முடிவு செய்தால் பாதி பிரச்னைகள் தீர்ந்துவிடும்.</p>
<p class="content">எல்லாம் சரி... இவற்றையும் மீறி பிரச்னை களில் மாட்டிக்கொண்டுவிட்டவர்கள் கதி என்ன? அவர்களின் பிரச்னைகள் தீர என்னதான் வழி? அதையும் பார்ப்போம்!</p>
<p style="text-align: right"><span style="color: #0000ff">- விருட்சம் வளரும்...</span></p>
<p style="text-align: left"><span style="color: #ff0000"><u><strong><img align="left" width="300" height="377" alt="" src="http://cdnw.vikatan.com/sakthi/2014/03/zmqmfj/images/p156b.jpg">கடல் அலையின் கவலை!</strong></u></span></p>
<p class="content"><span style="color: #ff0000"><strong>அ</strong></span>து ஒரு பரந்த கடல். கரையைவிட்டு வெகுதூரத்தில் பொங்கி எழுந்த கடலலை ஒன்று தன்னை வருடிச் சென்று கொண்டிருக்கும் காற்றை அனுபவித்தவாறு பெருமிதத்தோடு ஆகாயத்தைப் பார்த்தது. அதன்பின், தூரத்தே தெரியும் கடற்கரையைப் பார்த்தது. கரையில் மோதிச் சிதறி நுரையாகி, கடற்கரை மண்ணைத் தொட்டு மறைந்துகொண்டிருந்த மற்றொரு அலையையும் பார்த்தது. 'கடவுளே! அலைகளின் நிலை இப்படித்தான் முடியுமா? அந்த அலையைப் போலவே நானும் கரையைத் தட்டி, நுரையாகி மறைய வேண்டுமா?’ என்று வருத்தத்துடன் வாடியது.</p>
<p class="content">அப்போது, அந்த அலையைத் தொடர்ந்து, கடலின் நடுப்பகுதியிலிருந்து மற்றோர் அலை புரண்டு வந்தது. தனக்கு முன்பாகக் கரையை நோக்கிச் செல்லும் இந்த அலையைப் பார்த்து, ''ஏன் வருத்தமாக இருக்கிறாய்?'' என்று கேட்டது. ''நண்பா, அலைகளாகிய நாமெல்லாம் ஒருநாள் கடற்கரையில் மோதி காணாமல் போய்விடுவோமே என்பதை எண்ணித்தான் வருத்தமாக இருக்கிறேன்'' என்றது இந்த அலை.</p>
<p class="content">அதற்கு, பின்னால் தொடர்ந்து வந்த அலையானது, ''நண்பா! அழிந்து விடுவோம், மறைந்துவிடுவோம் என இல்லாததையெல்லாம் நீயாக ஏன் கற்பனை செய்து பயப்படுகிறாய்? முதலில், நீ தனியானவன் அல்ல; கடலின் ஓர் அங்கம். கடல் இருக்கும்வரை நீயும் நானும் இருப்போம்!'' என்றது.</p>
<p class="content">முதல் அலை எதைப் பிரச்னையாகக் கருதி பயந்து வருந்தியதோ, அந்தப் பிரச்னை இப்போது மாறிவிட்டது. ஒரு பிரச்னையின் காரணத்தைப் புதிய பரிமாணத்தில் பார்க்கும்போது, பிரச்னை தானே மறைந்துவிடுகிறது.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விடை சொல்லும் வேதங்கள்: 24 </div>
<div class="subtitle1">ஒரு கதை ஒரு தீர்வு! </div>
<div class="subtitle2">அருண் சரண்யா, ஓவியம்: சசி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>கை</strong></span>யில் இனிப்புகளுடன் வீட்டுக்கு வந்திருந்தான் நண்பன். எம்.பி.ஏ தேர்வில் வெற்றி பெற்றுள்ள தாகத் தெரிவித்தான்.</p>
<p class="content">அவனை மனதாரப் பாராட்டினேன்.  அது ஒரு சாதனைதான்.  தனியார் நிறுவனம் ஒன்றில் வேலை பார்த்துக்கொண்டே, தரமான பல்கலைக்கழகம் ஒன்றில் மாலைநேர வகுப்புகளில் படித்து, இந்த வெற்றியைப் பெற்றிருக்கிறான் அவன்.</p>
<p class="content">தொடக்கத்தில் அவனால் வகுப்புகளுக்குத் தொடர்ச்சியாகச் செல்ல முடியவில்லை. சில நாட்கள் அலுவலகத்திலேயே தாமதமாகிவிடும். அப்போது வகுப்புகளுக்குச் செல்ல முடியாமல் போகும். சில நாட்களில் உடல் களைப்பு காரண மாக வகுப்புகளுக்குச் செல்ல முடியாது.</p>
<p class="content">நாளடைவில் எப்படியோ சுதாரித்துக்கொண்டு வேலை, கல்வி இரண்டையும் பேலன்ஸ் செய்து, இப்போது வெற்றிக் கனியோடு நிற்கிறான். ''இருந்து சாப்பிட்டுவிட்டுப் போயேன்!'' என்றேன்.</p>
<p class="content">''இல்லை. இன்னொரு நாள் வந்து சாப்பிடறேன். இன்னும் பிரேம், ஹரி இவங்க வீட்டுக்கெல்லாம் போய் இனிப்பு கொடுக்கணும்'' என்றான். எனக்கு ஒரு சின்ன நெருடல் உண்டானது. அதை அவனிடமே கேட்டுவிட்டேன். ''மனோகர் வீட்டுக்குப் போகலியா?  பக்கத்திலேதானே இருக்கு. அவனும் ஊரிலேதான் இருக்கான்'' என்றேன்.  </p>
<p class="content"><img align="left" width="120" height="140" alt="" src="http://cdnw.vikatan.com/sakthi/2014/03/zmqmfj/images/p136.jpg">நாங்கள் எல்லோரும் ஒரே கல்லூரியில் படித்தவர்கள்.  எங்களில், மனோகர் கொஞ்சம் வித்தியாசமானவன்.  நல்லவன் என்றாலும், பேச்சு கொஞ்சம் இடக்குமுடக்காக இருக்கும். பிறர் மனத்தைப் புண்படுத்துகிறோம் என்ற எண்ணமே இல்லாமல், வாய்க்கு வந்ததைப் பேசிவிடுவான். மற்றபடி, நாங்கள் எல்லோரும் தொடர்ந்து தொடர்பில் இருக்கிறோம்.</p>
<p class="content">'மனோகரின் வீட்டுக்குச் சென்று இனிப்பு கொடுக்க வில்லையா?’ என்று கேட்டதும், நண்பனின் முகம் இருண்டது.</p>
<p class="content">''வேண்டாம். அவன் பேச்சையே எடுக்காதே! இனிமே அவனைச் சந்திப்பதை குறைச்சுக்கலாம்னு இருக்கேன். முக்கியமா, நான் எம்.பி.ஏ. முடிச்ச விஷயத்தை அவனிடம் பகிர்ந்துக்கப் பிடிக்கவில்லை. என்னை எவ்வளவு ஏளனப் படுத்தியிருக்கான் தெரியுமா? இந்த ஜன்மத்திலே நான் எம்.பி.ஏ முடிக்கமாட்டேன், இரண்டு வருஷப் படிப்பை ஐந்தாறு வருஷத்துக்காவது இழுத்தடிப்பேன், இதே கம்பெனியில் எந்தவித முன்னேற்றமும் இல்லாமல் குப்பை கொட்டுவேன்... இப்படியெல்லாம் அபசகுனமாகப் பேசி டிஸ்கரேஜ் பண்ணவன் வீட்டுக்கு நான் ஏன் போகணும்? நான் எம்.பி.ஏ முடிச்ச விஷயத்தை  அவன்கிட்டே எதுக்கு ஷேர் பண்ணிக்கணும்?'' என்று படபடத்தான்</p>
<p class="content">அவன் பொங்கிப் பொங்கிப் பேசிக் கொண்டிருக்கும்போதே, யமுனை நதி தொடர்பான ஒரு கதை என் மனத்தில் எட்டிப் பார்த்தது.</p>
<p class="content"><span style="color: #ff0000"><u><strong>யமுனை </strong></u></span>ஒரு நாள் மிகவும் வருத்தத்துடன் இருந்தாள். அவளின் வருத்தத்துக்கான காரணத்தைக் கேட்டாள் கங்கை.</p>
<p class="content">''உலகில் உள்ள எல்லாச் சகோதரர்களும் தங்கள் சகோதரியை அடிக்கடி சந்திக்கிறார்கள்.  பாசத்துடன் இருக்கிறார்கள்.  ஆனால், என் அண்ணன் யமதர்மன் இப்போதெல்லாம் என்னை வந்து பார்ப்பதுகூட இல்லை. அதுதான் வருத்தமாக இருக்கிறது!''  என்றாள் யமுனை.</p>
<p class="content">தோழி மனம் வருந்துவதைக் காணச் சகிக்க முடியாமல், யமதர்மனைப் போய்ச் சந்தித்தாள் கங்கை.</p>
<p class="content">''நீ வந்து பார்க்கவில்லை என்று மிகவும் துக்கப்படுகிறாள் உன் தங்கை. அவளை ஒரு நடை போய் பார்த்துவிட்டு வரக்கூடாதா?'' என்று கேட்டாள்.</p>
<p class="content">''என்னைத் தவறாக எடுத்துக்கொள்ள வேண்டாம் கங்கா. நான் யமுனையை இனி சந்திப்பதாக இல்லை'' என்றான் யமதர்மன். திடுக்கிட்ட கங்கை, அதற்கான காரணத்தைக் கேட்டாள்.</p>
<p style="text-align: center"><img align="middle" width="420" height="563" alt="" src="http://cdnw.vikatan.com/sakthi/2014/03/zmqmfj/images/p136a.jpg"></p>
<p class="content">''கிருஷ்ணாவதாரம் நினைவிருக்கிறதா? வசுதேவருக்கும், தேவகிக்கும் சிறையில் அவதரித் தார் கண்ணன். அப்போது ஒலித்த அசரீரியின் கட்டளைப்படி, குழந்தை கண்ணனை கோகுலத்தில் விடுவதற்காகக் கிளம்பினார் வசுதேவர். யமுனை அவருக்கு வழிவிடவில்லை. போதாக்குறைக்கு, தன்னில் வெள்ளத்தை வேறு உண்டாக்கிக்கொண்டாள். கண்ணபிரானையே அவமதித்த, அலட்சியப்படுத்திய அவளுடன் எனக்கென்ன பேச்சு?'' என்றான் யமதர்மன்.</p>
<p class="content">கங்கை என்ன சொல்வதென்று தெரியாமல் நின்றாள். அப்போது வானிலிருந்து ஓர் அசரீரி ஒலித்தது.</p>
<p class="content">'யமதர்மா, யமுனையை நிந்திக்காதே! கண்ணனான என்மீது கொண்ட அன்பினால்தான் அவள் அப்படிச் செய்தாள். நான் அவதரித்ததை யமுனை அறிந்துகொண்டாள். என்னைச் சுமந்தபடி,  தன்னைத் தாண்டித்தான் வசுதேவர் செல்லப் போகிறார் என்று தெரிந்ததும், என் பாதங்களைக் கழுவி புண்ணியம் தேடிக்கொள்ள விரும்பினாள்.</p>
<p class="content">ஆனால், மழைத்தூறல் காரணமாக வசுதேவர் கூடையில் வைத்து என்னைத் தன் தலைமீது வைத்துக்கொண்டுவிட்டார். எனவேதான், யமுனை தன் நீர்ப்பெருக்கைக் கொஞ்சம் கொஞ்சமாக அதிகரித்தாள்.  வசுதேவரின் நாசிக்கருகே அவள் உயர்ந்தவுடன், குழந்தை உருவில் இருந்த நான் என் பாதத்தைச் சற்றே வெளியில் நீட்டி, யமுனையைத் தொட்டேன். தன் நோக்கம் நிறைவேறியவுடன், யமுனையின் வெள்ளம் குறைந்து, வேகம் அடங்கியது. இரண்டாகப் பிளந்து வழிவிட்டாள். அவள் செய்தது தெய்வக்குற்றமாக இருந்தால், அவளுக்கு தண்டனை கிடைத்திருக்குமே!  மாறாக, அவள் செய்தது தெய்வ ஆராதனை! அதனால்தானே யமுனா நதிதீரங்களாகப் பார்த்து, என் பால்யலீலைகளை நடத்தி, அவளை மகிழ்வித்தேன்' என்றது அக்குரல்.</p>
<p class="content">யமதர்மன் ஆனந்தம் அடைத்தான்.  யமுனையை வாழ்த்தினான்.  'யமுனா நதியில் நீராடுவோருக்கு நீண்ட ஆயுள் கிடைக்கும்.  யம பயமும் இருக்காது' என்று அருளினான்.  </p>
<p class="content"><span style="color: #ff0000"><u><strong>''இந்தக்</strong></u></span> கதையை நீ எதுக்குச் சொல்றேன்னு எனக்குப் புரியுது. ஆனா, யமுனை நல்ல எண்ணத்திலே செயல்பட்டிருக்கா. இந்த மனோகர் என் மனசை ரணப் படுத்திக்கிட்டேல்ல இருந்தான்?'' என்றான் நண்பன்.</p>
<p class="content">''யமுனையை யமதர்மன் தப்பா புரிஞ்சுகிட்ட மாதிரிதான், நீயும் மனோகரை தப்பா புரிஞ்சுட்டிருக்கே. கண்ணன்மீது கொண்ட அளவில்லாத பக்தியால்தான், அவனது பாதத்தைத் தொட யமுனை முயற்சி செய்தாள். அது வெள்ளம் என்கிற இடைஞ்சலாக வசுதேவருக்கோ, மற்றவர்களுக்கோ படலாம். ஆனால், அவள் நோக்கத்தை நாம் மறந்துவிடக்கூடாது.</p>
<p class="content">மனோகரின் நோக்கமும் நீ இந்தத் தேர்வை வெற்றிகரமாக முடிக்கணும் என்பதுதான். அவன் சொன்ன வார்த்தைகள் உன்னை ரணப்படுத்தி இருக்கலாம்.  ஆனா, ஓர் உண்மையை நீ ஒப்புக்கொள்ளத்தான் வேணும். மனோகர் உன்னை இது விஷயமா குத்திக் குத்திக் காண்பிக்கலேன்னா, நீ இத்தனை ஆக்ரோஷமா தேர்வுக்குத் தயாராகியிருப்பியா?'' என்றேன்.</p>
<p class="content">சிறிது தயக்கத்தோடு, ''ஆமாம். இந்தத் தேர்வை வெற்றிகரமாக முடித்து, அவன் சொன்னதைப் பொய்யாக்கணும், அவன் முகத்தில் கரியைப் பூசணும்கிற வெறியிலதான் நான் இந்தப் பரீட்சைக்குத் தயாரானேன்!'' என்றான் நண்பன்.</p>
<p class="content">அதற்குமேல் நான்  எதுவும் பேசவேண்டி யிருக்கவில்லை. சில நிமிடங்களுக்குப் பிறகு, நண்பன் விடைபெற்றுப் புறப்பட்டான்.</p>
<p class="content">பிரேம், ஹரியின் வீடுகளுக்குப் போவதற்கு முன் அவன் மனோகரின் வீட்டுக்குத்தான் போவான் என்பது எனக்கு உறுதியாகத் தெரிந்தது.</p>
<p style="text-align: right"><span style="color: #ff0000"><strong>- தீர்வுகள் தொடரும்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஞானப் பொக்கிஷம்: 49</div>
<div class="subtitle1">தொண்டைமண்டல சதகம்</div>
<div class="subtitle2">பி.என்.பரசுராமன்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>செ</strong></span>ய்யவேண்டியவை என்னென்ன, செய்யக்கூடாதவை என்னென்ன, சாஸ்திரங்கள் என்ன சொல்கின்றன என்பனவற்றையெல்லாம் தெரிந்துகொள்ளும் ஆவல், இப்போது பலரிடம் பரவலாக இருக்கிறது. ஆனால், பலப்பல நூல்களைப் படித்துத்தான் அவற்றைத் தெரிந்துகொள்ளவேண்டியதாக இருக்கிறது. ஒவ்வொரு நூலாகத் தேடிப்பிடித்து வாங்கிப் படித்து, அது என்ன சொல்ல வருகிறது என்பதை அறிந்துகொள்வதற்குள்... அப்பப்பா! மூச்சு வாங்குகிறது! காலமும் ஓடியே போய் விடுகிறது.</p>
<p class="content">அவையெல்லாம் சேர்ந்து ஒரே நூலில் நறுக்கென்று இருந்தால், எவ்வளவு சௌகரியமாக இருக்கும்?</p>
<p class="content">இருந்தால் என்ன இருந்தால்..? மேற்சொன்ன அனைத்துத் தகவல்களும் ஒரே நூலில் உள்ளன. அதுவும் பாடல்களாகவும், விருத்தி உரை என்ற பெயரில் விரிவான உரையாகவும் உள்ளன. அந்த நூலின் பெயர்- தொண்டை மண்டல சதகம். 'இஃது தொண்டை மண்டல வேளாளர்மீது படிக்காசுப் புலவர் இயற்றியது’ என முகப்பில் குறிப்பிடப்பட்டிருக்கும் இந்த நூல், 1887-ம் ஆண்டு வெளியிடப்பட்டுள்ளது.</p>
<p class="content">பலப்பட்டடை சொக்கநாதப்புலவர் முதலான மேதைகள் எல்லாம் சாற்றுகவி கொடுத்திருக்கிறார்கள். நூலின் முதல் பாடலிலேயே, நூலாசிரியர் ஒரு புதுமை செய்திருக்கிறார். நூலைத் துவங்கும்போது விநாயகரைத் துதித்துத் துவங்குவது வழக்கம். ஆனால், இந்த நூலோ,</p>
<p class="content"><img align="left" width="200" height="104" alt="" src="http://cdnw.vikatan.com/sakthi/2014/03/zmqmfj/images/p132c.jpg">புண்டர நுதல் இரண்டு<br>
புயமிசை இருந்து இரண்டு<br>
குண்டல நிகர் இரண்டு<br>
குமரரை வணக்கம் செய்வாம்</p>
<p class="content">எனத் துவங்குகிறது. அதாவது, 'மூன்று கீற்றுகளாக விபூதி விளங்கும் திருநெற்றியை உடைய சிவபெருமானின் இரண்டு திருத் தோள்களிலும் ஏறியிருந்து,- அவரது திருச்செவியில் அணியப்பட்டு விளங்கும் இரண்டு குண்டலங்களைப்போல விளங்குகின்ற, அவருடைய இரண்டு திருக்குமாரர்களாகிய விநாயகக் கடவுளையும் சுப்பிரமணியக் கடவுளையும் யாம் வணங்குதல் செய்வோம்’ என இதற்கு உரை வரையப்பட்டுள்ளது.</p>
<p class="content">தொண்டை மண்டல வேளாளப் பெருமக்களின் பெருமையைப் பாடும் இந்நூல், தொண்டை மண்டலத்தில் உள்ள சைவ வைணவத் திருத்தலங்களை வரிசையாகச் சொல்லி, அவற்றுக்கு இடையே உள்ள தூரத்தையும் தெளிவாகச் சொல்கிறது. மட்டுமின்றி, அந்தக் கோயில்களின் ஸ்வாமி- அம்பாள் திருநாமங்கள், தீர்த்தங்கள் எனப் பலவும் குறிப்பிடப்பட்டிருக்கின்றன. சல்லிய கரணி, சந்தானகரணி, சமநீயகரணி, சஞ்ஜீவகரணி எனும் நான்கு விதமான அபூர்வ மூலிகைகள், அவற்றின் சக்திகள், மூலாதாரம் முதல் ஆறு ஆதாரங்களில், எங்கெங்கு எந்தெந்த அட்சரங்களை எப்படியெப்படி தியானம் செய்யவேண்டும் என்ற தகவல்களை இந்த நூல் விரிவாகக் குறிப்பிடுகிறது.</p>
<p class="content">உயிரே போனாலும் சரி, சிலவற்றை அடுத்தவர்களிடம் அளிக்கக் கூடாது என ஒரு பட்டியலையே இந்நூல் குறிப்பிடு கிறது. மனைவி, அடைக்கலப் பொருள், அடைக்கலமாக வந்தவர், ஒழுக்கம், தன் வீடு, மனைவி கொண்டு வந்த சீதனப் பொருள், தன் குழந்தை, குழந்தை இருக்கும்போதே தனது பொருள் ஆகியவற்றை அளிக்கக்கூடாது என்கிறது.</p>
<p class="content"><img align="right" width="120" height="140" alt="" src="http://cdnw.vikatan.com/sakthi/2014/03/zmqmfj/images/p132a.jpg">சோதிடத் தகவல்களும் ஏராளமாக உள்ளன. எது எதற்கு எந்தெந்த ஹோமம் செய்யவேண்டும் என விவரித்து, பல வகையான இஷ்ட ஹோமங்களை விவரித்துச் சொல்கிறது.</p>
<p class="content">ஞாயிறு சிறுமழை நயமதிவெள்ளம்<br>
ஆரல் போரேஆம் கரண் மதிமகன்<br>
வியாழன் விளைவே வெள்ளிபெருமழை<br>
மந்தன் பாழென மதித்தனர் கொளலே</p>
<p class="content">- எனும் பாடல் ஓர் அருந்தகவலைக் கூறுகிறது.</p>
<p class="content">'ஆடிமாத வளர்பிறை பஞ்சமி...<br>
ஞாயிற்றுக் கிழமையில் வந்தால் - சிறிதளவு மழை<br>
திங்கட்கிழமை - வெள்ளம்வரும்<br>
செவ்வாய் - சண்டை உண்டாகும்<br>
புதன் - பெருங்காற்று<br>
வியாழன் - நல்ல விளைச்சல்<br>
வெள்ளி - பெருமழை<br>
சனி - விளைச்சல் இல்லை’ என்பதே அப்பாடலின் பொருள்.</p>
<p class="content">வேளாளர்கள் என்றாலே தொண்டை நாடு, தொண்டைநாடு என்றாலே வேளாளர்கள் எனப் பழந்தமிழ் இலக்கியங்கள் அனைத்துமே விவரிக்கின்றன. அந்த அளவுக்கு அவர்கள் புகழ் பெற்றவர்கள்; சத்தியசந்தர்கள்; வள்ளல்கள்; அரசர்களாலும் மதிக்கப்பட்டவர்கள்.</p>
<p class="content">சோழ மன்னர்களில் மிகவும் புகழ் பெற்றவ ரான கரிகால்சோழன், இவர்கள் வசித்துவந்த 24 கோட்டங்களுக்கு எல்லை வகுத்து, இவர்களுக்கு மிகுந்த உயர்வை அளித்தார். காரணம், அந்த வேளாளர்கள் அனைவரும் புராணங்கள், காவியங்கள், ஆகமங்கள் ஆகிய வற்றையெல்லாம் கற்றுணர்ந்து, அதன்படியே நடப்பவர்கள்.</p>
<p style="text-align: center"><img align="middle" width="500" height="401" alt="" src="http://cdnw.vikatan.com/sakthi/2014/03/zmqmfj/images/p132b.jpg"></p>
<p class="content">இத்தகவலைச் சொல்லும் பாடல்!</p>
<p class="content">காவியமாகிய காமீகம்<br>
கண்டு கங்கா குலத்தோர்<br>
ஓவிய பாத்திரராக<br>
இருபத்து நான்குஉயர்ந்த<br>
மேவிய கோட்டத்திலும்<br>
கரிகால் வளவன் மிக்க<br>
வாவிய மேன்மை கொடுத்து<br>
அளித்தான் தொண்டை மண்டலமே.</p>
<p class="content">இப்பாடலில் சொல்லப்பட்ட 24 கோட்டங் களின் பெயர்கள், அவற்றில் அடங்கிய 79 ஊர்களின் பெயர்கள், அவை அமைந்திருந்த  திசைகள் ஆகியவை பற்றி இந்நூலில் அற்புதமான முறையில் விவரிக்கப்பட்டுள்ளது (அவற்றில் பல இடங்கள் தற்போது இல்லை). அத்துடன், 24 கோட்டங்களைத் தெளிவாக விளக்கும் ஒரு 'பிளான்’ படமும் இந்நூலில் உள்ளது.</p>
<p class="content">இப்பாடலிலேயே, ஆகமங்களைப் பற்றிய விரிவான தகவல்கள் சொல்லப்பட்டிருக் கின்றன. ஆகமங்கள் உருவான விதம், கும்பம் தயாரிக்கும் முறை முதலான தகவல்கள் விவரிக்கப்பட்டுள்ளன.</p>
<p class="content">-  திருமணப் பொருத்தம் தொடங்கி, பந்தற்கால் நடுவது, அரசாணிக்கால் தயாரிக் கும் முறை, கல்யாணம் நடைபெறும் விதம் என இந்நூல் விவரிக்கும் முறை ஒரு நேர்முக ஒலிபரப்பைப் போல உள்ளது.</p>
<p class="content">கம்பரை சடையப்ப வள்ளல் ஆதரித்தார்; கம்பராமாயணம் உருவாகக் காரணமாக இருந்தவரே சடையப்ப வள்ளல்தான். அப்படிப்பட்ட சடையப்ப வள்ளலைப் பற்றி ஓர் அபூர்வமான தகவலைச் சொல்கிறது இந்நூல்.</p>
<p class="content">தெள்ளத் தெளிந்தவர் செய்<br>
தக்கதோர்முறை செய்யிலையா<br>
எள்ளத்தனை மலையத்தனையாம்<br>
என்பது இன்று அறிந்தோம்<br>
உள்ளற்கரிய துடையாடை<br>
கீறியது ஒன்றுமொரு<br>
வள்ளல் தகைமையோடு<br>
ஒத்துளதால் தொண்டை மண்டலமே</p>
<p class="content"><span style="color: #ff6600"><strong>கருத்து</strong></span>: நல்ல நூல்களைப் படித்து, தெளிந்த அறிவுடையவர்கள் தாம் செய்யத்தகுந்த காரியங்களில் ஒன்றை அதிகமாகச் செய்யாமல் சிறிதளவே செய்தாலும், அது எள்ளளவாக இருந்தாலும் அடுத்தவர்க்கு மலையளவாக இருக்கும். இதற்கு உதாரணம் சடையப்ப வள்ளல் தனது துடை ஆடையைக் கிழித்தார். அது சிறிய செயலாக இருந்தாலும், அரசனும் பிரமிக்கத் தகுந்த பெரும் செயலாக இருந்தது.</p>
<p class="content">இப்பாடல் சொல்லும் அந்த வரலாறுதான் என்ன?</p>
<p class="content">சடையப்ப வள்ளல் பெருஞ்செல்வர்.அவருடைய பேரும் புகழும் நற்குணங்களும் கண்டு, ஊரார் அவருக்குப் பாராட்டு விழா நடத்தினார்கள். இந்தத் தகவல், அப்போது அரசாண்டு கொண்டிருந்த சோழ மன்னருக்குத் தெரிய வந்தது. 'என்ன இது... சடையப்பருக்குப் பாராட்டு நடந்திருக்கிறது. ஆனால், மரியாதை நிமித்தமாக இன்னும் அவர் நம்மை வந்து பார்க்கவில்லையே! ம்ஹும்... அவரை இப்படியே விட்டு வைக்கக்கூடாது’ என்று தீர்மானித்த அரசர், சடையப் பரிடம் இருந்த விலை உயர்ந்த பொருள்களை எல்லாம் பறித்துவர உத்தரவிட்டார்.</p>
<p class="content">அப்போதும் சடையப்பர் போய் அரசரைப் பார்க்கவில்லை. நாட்கள் சில கடந்தன. சீனத்து வியாபாரி ஒருவர் அரசரிடம் வந்து, ஒரு பட்டாடையைக் காட்டி, ''இதன் விலை, இழை ஒன்றுக்கு ஆயிரம் பொன்!'' என்றார். மிக மிக விலை உயர்ந்ததான அந்தப் பட்டாடையை வாங்கவேண்டும் என்று அரசர் விரும்பினார்.</p>
<p class="content">ஓர் இழை ஆயிரம் பொன் என்றால், ஒரு வேட்டியில் எத்தனை இழைகள் இருக்கும்! அவ்வளவு பொன்னுக்கு எங்கு போவது?</p>
<p class="content">அரண்மனைப் பொக்கிஷத்தில் இருக்கும் அத்தனை பொன்னையும் கொட்டிக் கொடுத்தாலும் அப்பட்டாடையை வாங்க முடியாது என்பது அரசருக்குத் தெரியும். அதனால், மனம் இல்லாமல் அந்த சீன வியாபாரியை அனுப்பிவிட்டார் அரசர்.</p>
<p style="text-align: center"><img align="middle" width="420" height="351" alt="" src="http://cdnw.vikatan.com/sakthi/2014/03/zmqmfj/images/p132.jpg"></p>
<p class="content">அந்த வியாபாரி சடையப்பரிடம் போய் விஷயத்தையும் விலையையும் சொல்ல, சடையப்பர் அந்தப் பட்டாடையை விலைக்கு வாங்கி, அணிந்துகொண்டார். இந்தத் தகவல் அரசரின் காதுக்கு வர, அவமானமும் பொறாமையும் தாங்கமுடிய வில்லை அவருக்கு. சடையப்பரை அரசவைக்கு வரச் சொல்லி ஆளனுப்பினார். அப்போதும் அவர் வரவில்லையாதலால், பலவந்தமாக இழுத்து வரச் செய்தார்.</p>
<p class="content">சடையப்பர் வந்ததும் அவரிடம், ''நான் அழைத்தும் நீங்கள் ஏன் வரவில்லை?'' எனக் கோபத்தில் வெடித்தார் மன்னர். சடையப்பர் அமைதியாக, ''மன்னா! என் தொடையில் சிலந்தி. அதனால்தான் வரவில்லை'' என்றார். சிலந்தி என்பது ஜந்து அல்ல; ஒருவித தோல் படை!</p>
<p class="content">மன்னரின் பார்வை சடையப்பரின் பட்டாடை மீதே வன்மத் துடன் பதிந்திருந்தது. ''நீங்கள் சொல்வதை நம்ப மாட்டேன். ஏதோ சாக்குப்போக்கு சொல்கிறீர்கள்!'' என்றார் மன்னர்.</p>
<p class="content">'அத்தனை பேர் அமர்ந்திருக்கும் சபையில், சடையப்பர் தன் பட்டாடையைத் துடை வரை தூக்கி, சிலந்தியைக் காண்பிப்பார். அது அவருக்குப் பெரிய அவமானமாக இருக்கும்’ என்று நினைத்தார் அரசர்.</p>
<p class="content">சடையப்பரோ, அரசர் உட்பட சபையில் இருந்த யாருமே எதிர்பாராதவாறு, கத்தியால் தன் துடைப் பகுதியில் மட்டும் பட்டாடையைக் கிழித்து, ''மன்னா! இதோ பாருங்கள்... சிலந்தி வந்து புண்ணாக ஆகியிருக்கிறது!'' என்றார்.</p>
<p class="content">ஆடிப் போய்விட்டார் மன்னர். 'என் செல்வத்தைவிட மிகவும் விலைகொண்ட பட்டாடையை இவர் வாங்கியதுகூட ஆச்சரியமல்ல! அதை மிகவும் அலட்சியமாகக் கிழித்ததுதான் பெரிய ஆச்சரியம்!’ என்று வியந்து, கர்வம் ஒடுங்கி, சடையப்பரிடம் மன்னிப்பு கேட்டார்.</p>
<p class="content">அப்படி, செல்வத்தைவிட மானமே உயர்ந்தது என வாழ்ந்தவர் சடையப்பர். இப்படியான பல தகவல் குறிப்புகள் அடங்கிய தொண்டை மண்டல சதகம் எனும் இந்நூல் அற்புதமான உரையுடன் வெளியிடப்பட்டுள்ளது.</p>
<p class="content">ஜோசியத் தகவல்கள், வேதங்களை எப்போது சொல்லலாம்- எப்போது சொல்லக் கூடாது, தானம் எந்த நேரத்தில் வாங்கலாம்- எப்போது கொடுக்கலாம், சிராத்தம் ஏன் செய்ய வேண்டும், எப்படிச் செய்ய வேண்டும், சிராத்தத்தின் வகைகள், ஏகம்பவானம், ஒளவையார், அந்தகக்கவி ஆகியோரின் வரலாறுகள் எனப் பலப்பல விஷயங்கள் நிறைந்த இந்நூல், ஓர் அருந்தமிழ் ஞானப் பொக்கிஷம் என்பதில் சந்தேகம் இல்லை.</p>
<p class="content">கடவுள் நம்பிக்கை இல்லாதவர்கள்கூட, படித்து உணரவேண்டிய தமிழ்ச்சுவை நிறைந்த நூல் இது!</p>
<p style="text-align: right"><span style="color: #ff0000"><strong>- இன்னும் அள்ளுவோம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சேதி சொல்லும் சிற்பங்கள்-24 </div>
<div class="subtitle1">ஆலயம் ஆயிரம்! </div>
<div class="subtitle2">சிதம்பரம் நடராஜர் ஆலயம்</div>
<div class="subtitle3">முனைவர் குடவாயில் பாலசுப்ரமணியன்</div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ஆ</strong></span>காயப் பெருவெளியாகத் திகழும் தில்லைப் பொன்னம்பலத்தை நடுநாயகமாகக்கொண்டு திகழும் சிதம்பரம் ஸ்ரீநடராஜர் கோயிலில், மேற்குக் கோபுரத்தின் அடித்தளமாக விளங்கும் உபபீட வர்க்கத்தில் உள்ள மாடங்களிலும், மேல்நிலையில் உள்ள மாடங்களிலும் எழிலான சிற்பங்கள் காட்சி தருகின்றன. அந்தச் சிற்பங்களில் பெரும்பாலானவற்றின் பெயர்களை அந்தந்த மாடங்களுக்கு மேலாக, அந்தக் கோபுரத்தை எடுப்பித்த இரண்டாம் குலோத்துங்க சோழன், கல்வெட்டாகப் பொறித்துள்ளான். இதனால், அந்தத் தெய்வங்களின் பெயர்களை நாம் எளிதில் புரிந்துகொள்ள முடியும்.</p>
<p class="content">உபபீடத்தில் உள்ள 46 கோஷ்ட மாடங்களில், சிவ பெருமானின் எந்த வடிவமும் இடம்பெறவில்லை. மாறாக, பிற தெய்வ உருவங்கள், வாயிற்காவலர்கள், மருத்துவத் தெய்வங்கள், எண்திசைக் காவலர்கள், ஒன்பது கோள்தெய்வங்கள், நதி தெய்வங்கள், மகரிஷிகள் என ஏழு வகைப் பகுப்பில் மொத்தம் 46 சிற்பங்களைக் காணலாம்.</p>
<p class="content">தெய்வத் திருமேனிகளாக க்ஷேத்திரபாலர், ஸ்ரீசண்டீசர், ஸ்ரீதிரிபுரசுந்தரி, ஸ்ரீகணபதி, ஸ்ரீபத்ரகாளி, ஞானசக்தி, ஸ்ரீவிஷ்ணு, ஸ்ரீசுப்ரமணியர், ஸ்ரீசரஸ்வதி, ஸ்ரீபிரம்மன், ஸ்ரீதுர்கை, கிரியாசக்தி, ஸ்ரீநாகராஜன் ஆகிய தெய்வங்களின் திருவுருவங்கள் இடம்பெற்றுள்ளன. துவாரபாலகர் எனும் வாயிற்காவலர் சிற்பங்கள் உள்வாயிலில் இரண்டும், வெளிவாயிலில் இரண்டும் காணப் படுகின்றன. அவற்றுக்கு மேலாக 'வைஜயன்’ என்றும், 'ஞானேஸ்வரர்’  என்றும் கல்வெட்டுக் குறிப்புகள் உள்ளன.</p>
<p class="content"><img align="left" width="120" height="140" alt="" src="http://cdnw.vikatan.com/sakthi/2014/03/zmqmfj/images/p114.jpg">பொதுவாக, நான்கு வாயில்கள் இருக்கும் சிவாலய கர்ப்பக்கிரகத்தில் காணப்படும் நான்கு ஜோடி வாயிற்காவலர்களை முறையே, நந்தி- மகாகாளன், ஹேரம்பன்- பிருங்கி, துர்முகன்- பாண்டூரன், சீதன்- அசிதன் என்று ஆகம, சிற்ப நூல்கள் குறிக்கின்றன. ஆனால், தில்லைக்கோயில் ஆகமப்படி, அங்கு காவலர்களாக வைஜயனும் ஞானேஸ்வரரும் திகழ்கின்றனர். மருத்துவ தெய்வங்களாக ஸ்ரீதன்வந்திரியும், ஸ்ரீஅஸ்வினிதேவர் இருவரும் இடம்பெற்றுள்ளனர்.</p>
<p class="content">இங்கு உள்ள தன்வந்திரி, தாடி மீசையுடன் மருந்துக்குடுவை ஏந்திய முனிபுங்கவராகவே காணப்படுகிறார். அஷ்டதிக் பாலர்களாக கிழக்கில் இந்திரனும், தென்கிழக்கில் அக்னியும், தெற்கில் யமனும், தென்மேற்கில் நிருதியும், மேற்கில் வருணனும், வடமேற்கில் வாயுவும், வடக்கில் குபேரனும், வடகிழக்கில் ஈசானனும் அமைந்துள்ளனர். அளகேஸ்வரன், வாயுபகவான், நிருதி, அக்னிதேவர், ருத்ரதேவர் என்ற ஐந்து எழுத்துப் பொறிப்புகள் மட்டுமே அவர்கள் இடம் பெற்றுள்ள கோஷ்டங்களுக்கு மேலாகக் காணப்படுகின்றன.</p>
<p class="content">நவகோள் தெய்வங்களாக கீழ்நிலை மாடங்களில் சூரியன், ராகு, கேது, சந்திரன், சனி, சுக்கிரன், புதன், செவ்வாய், வியாழன் ஆகிய ஒன்பது பேரும் உள்ளனர். சூரியனின் திருவடிவம் நான்கு முகங்கள், எட்டுக் கரங்களுடனும், தேவியர் இருவருடனும் காணப்படுகிறது. இது சிவசூரியனின் வடிவம்.</p>
<p style="text-align: center"><img align="middle" width="600" height="273" alt="" src="http://cdnw.vikatan.com/sakthi/2014/03/zmqmfj/images/p114a.jpg"></p>
<p class="content">சந்திரன் இங்கு மட்டுமே சிம்மவாகனத்துடன் காணப்படுகிறார். ராகு- கேது இருவரும் மனிதத் தலையும், இடுப்பு வரை உள்ள உருவமும், தலைக்கு மேல் பாம்புப் படமுமாக இணைந்து ஒரே சிற்பமாகவே இருப்பது குறிப்பிடத்தக்கது. நவக் கிரகங்கள் வரிசையில் ராகு- கேது, சந்திரன், சனிபகவான், சுக்கிரன், புதன் என்ற ஆறு பேர் மட்டுமே ஐந்து கோஷ்டங்களுக்கு மேலாகக் காணப்படுகின்றனர்.</p>
<p style="text-align: center"><img align="middle" width="555" height="548" alt="" src="http://cdnw.vikatan.com/sakthi/2014/03/zmqmfj/images/p114b.jpg"></p>
<p class="content">நதி தெய்வங்களாக கங்காதேவி என்றும், யமுனை என்றும் கல்வெட்டுக்கள் உள்ள கோஷ்டங்களில் முறையே மகரத்தின்மீது நின்றவாறு கங்காதேவியும், ஆமைமீது நின்றவாறு யமுனையின் திருவுருவமும் உள்ளன. மகரிஷிகளாக நாரதர், வியாக்ரபாதர், தும்புரு, அகஸ்தியர், பதஞ்சலி, திருமூலர் ஆகியோரின்  திருவுருவங்கள் அற்புதச் சிற்பங்களாக வடிக்கப்பட்டுள்ளன.</p>
<p class="content">மேல்நிலை ஆவர்ணத்தில் துவாரபாலகர் உருவங்கள் நீங்கலாக 22 மாடங்களில் சிவ மூர்த்தங்களைச் சிற்பங்களாகத் தரிசிக்கலாம். கஜசம்ஹார மூர்த்தி, லிங்கோத்பவர், சோமாஸ்கந்தர், பிக்ஷ£டனர், ஹரிஹரர், திரிபுராந்தகர், நிருத்தமூர்த்தி, வீணாதரர், தட்சிணாமூர்த்தி, பாசுபத மூர்த்தி, கிராதார்ஜுன மூர்த்தி, அர்த்தநாரீஸ்வரர், கங்காதரர், சந்திரசேகரர், கல்யாணசுந்தரர், கங்காளர், விருஷபாந்திகர், ஆலிங்கன சந்திரசேகரர், ஊர்த்துவதாண்டவர், கௌரிபிரஸாத மூர்த்தி, காலாந்தகர், சண்டேசனுக்கிரகர் என்னும் 22 சிவனார் கோலங்களையும் மேற்குக் கோபுரத்தில் கண்டு மகிழலாம்.</p>
<p class="content">இதே அமைப்பு முறையில், மற்ற மூன்று கோபுரங்களிலும் கீழ் நிலை ஆவர்ண தெய்வங்களும், மேல்நிலை சிவனார் வடிவங்களும் காணப்படுகின்றன. ஆனால், அந்தக் கோபுரங்களில் அஷ்டதிக் பாலகர் உருவங்களும், நவகோள் தெய்வ உருவங்களும் அந்தந்த கோபுரங்கள் இருக்கும் திசைக்கு ஏற்ப, அவரவருக்கு உரிய திசையிலேயே இடம் பெற்றிருப்பது குறிப்பிடத்தக்க அம்சம். தில்லைக் கோபுரங்கள், நுழைவாயிலில் அமைந்துள்ள கட்டடங்கள் என்பதாக மட்டுமே அல்லாமல், சிற்பக் களஞ்சியங்களாகவே விளங்குகின்றன.</p>
<p style="text-align: right"><span style="color: #ff0000"><strong>- புரட்டுவோம்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தெய்விக புதிர்ப் பயணம்</div>
<div class="subtitle1">ஜி.எஸ்.எஸ்.</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="27" alt="" src="http://cdnw.vikatan.com/sakthi/2014/03/zmqmfj/images/p52a.jpg"></p>
<p style="text-align: center"><img align="middle" width="500" height="912" alt="" src="http://cdnw.vikatan.com/sakthi/2014/03/zmqmfj/images/p52.jpg"></p>
<p style="text-align: center"><img align="middle" width="650" height="979" alt="" src="http://cdnw.vikatan.com/sakthi/2014/03/zmqmfj/images/p53.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">புதிர் புராணம் - புதுமை போட்டி - 22</div>
<div class="subtitle1">தி.தெய்வநாயகம், ஓவியம்: மணியம் செல்வன் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img align="middle" width="582" height="609" alt="" src="http://cdnw.vikatan.com/sakthi/2014/03/zmqmfj/images/p32a.jpg"></p>
<p style="text-align: center"><img align="middle" width="600" height="920" alt="" src="http://cdnw.vikatan.com/sakthi/2014/03/zmqmfj/images/p32.jpg"></p>
<p style="text-align: center"><img align="middle" width="600" height="389" alt="" src="http://cdnw.vikatan.com/sakthi/2014/03/zmqmfj/images/p17(1).jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">திருடர்களைத் திருத்திய சாணக்கியர்</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>8.5.2009 இதழிலிருந்து... </strong></span></p>
<p class="content"><span style="color: #0000ff"><strong><u>திருடர்களைத் திருத்திய சாணக்கியர்! </u></strong></span></p>
<p class="content"><span style="color: #ff0000"><strong>மௌ</strong></span>ரியப் பேரரசை நிறுவிய சந்திரகுப்தனின் குரு சாணக்கியர். இவரது அர்த்த சாஸ்திரம் அரசியல் பொக்கிஷம்!</p>
<p class="content">அவர் ஒருநாள் அரசவையில், ''மன்னா, ஏழை மக்கள் கடும் குளிரால் வாடுகிறார்கள். அவர்களுக்கு இலவச கம்பளி கொடுத்து உதவ வேண்டும்!'' என்று வேண்டுகோள் விடுத்தார். அரசனும் அதை ஏற்று, கம்பளி வழங்கும் பொறுப்பை அவரிடமே ஒப்படைத்தான்.</p>
<p class="content">அரசாங்கச் செலவில் வாங்கப்பட்ட கம்பளிகள், ஏழைகளுக்கு விநியோகிக்க வசதியாக, சாணக்கியரது வீட்டில் அடுக்கப்பட்டன. இந்த விஷயம், ஊர் எல்லையிலிருந்த கொள்ளையர்களுக்குத் தெரிய வந்தது. அன்று இரவு, சாணக்கியரின் வீட்டுக்குச் சென்று கம்பளிகளைக் கொள்ளையடித்துக் கொண்டு செல்வது என்று அவர்கள் முடிவு செய்தனர். திட்டப்படி அன்று இரவு சாணக்கியரின் வீட்டுக்குள் அவர்கள் நுழைந்தனர். அங்கு, அரதல்பழசான கிழிந்த போர்வை ஒன்றைப் போர்த்திக்கொண்டு படுத்திருந்தார் சாணக்கியர். அருகில், அவரின் தாயாரும் அப்படியே! கொள்ளையர்களுக்கு ஆச்சரியம். திருட வந்ததையும் மறந்து சாணக்கியரை எழுப்பினர்.</p>
<p class="content"><img align="right" width="300" height="209" alt="" src="http://cdnw.vikatan.com/sakthi/2014/03/zmqmfj/images/p125.jpg">கண் விழித்த சாணக்கியர் ஆச்சர்யமுற்றார். எதிரே நின்றிருந்த திருடர்களில் ஒருவன், ''ஐயா... நாங்கள் உங்கள் வீட்டில் இருக்கும் கம்பளிகளைத் திருடவே வந்தோம். இங்கு புதிய கம்பளிகள் இவ்வளவு இருந்தும், நீங்களும் உங்கள் தாயாரும் கிழிந்த போர்வையைப் போர்த்திக்கொண்டிருக்கிறீர்களே? புதிய கம்பளிகளில் இரண்டை உங்களது தேவைக்காக எடுத்திருக்கலாமே?'' என்று கேட்டான்.</p>
<p class="content">அதற்கு சாணக்கியர், ''அவை, ஏழை- எளியோருக்கு வழங்கப்பட இருக்கும் அரசாங்கப் பொருட்கள். அதை எப்படி நான் உபயோகிக்க முடியும்? மன்னன் என் மீது கொண்டுள்ள நம்பிக்கை என்னாவது?'' என்றார்.</p>
<p class="content">அதைக் கேட்டதும் சாணக்கியரின் கால்களில் விழுந்த திருடர்கள், தங்களை மன்னிக்க வேண்டினர். 'இனி, வாழ்நாளில் நாங்கள் திருடவே மாட்டோம்’ என்று அவர் முன் சத்தியமும் செய்தனர்.</p>
<p class="content">சாணக்கியர், இன்றளவும் மக்கள் மனதில் வாழ்கிறார் என்றால், அதற்குக் காரணம்... அவரது அரசியல் தந்திரங்கள் மட்டுமல்ல; தன்னலமற்ற அவரது தூய்மையான வாழ்வும்தான்!</p>
<p style="text-align: right"><span style="color: #ff6600"><strong>- ஆர்.கண்ணன், சென்னை-61</strong></span></p>
<p class="content"><span style="color: #0000ff"><u><strong><img alt="" align="left" src="http://cdnw.vikatan.com/sakthi/2014/03/zmqmfj/images/p125a.jpg">தண்டனைக்கு உரியவன் தந்தையே! </strong></u></span></p>
<p class="content"><span style="color: #ff0000"><strong>கி</strong></span>ரேக்கத் தத்துவஞானியான டயோஜனஸ், ஒரு வீதியின் வழியே நடந்து கொண்டிருந்தார். வழியில், சிறுவன் ஒருவனை பலரும் சேர்ந்து அடித்துக்கொண்டிருப்பதைக் கண்டார். அவர்களை விலக்கிவிட்டவர், சிறுவனை அடிப்பதற்கான காரணத்தைக் கேட்டார்.</p>
<p class="content">அவர்கள், ''கேட்கச் சகிக்காத வார்த்தைகளால் அசிங்கமாகப் பேசியதால், இவனை அடிக்கிறோம்!'' என்றனர்.</p>
<p class="content">உடனே, ''அதற்காக இந்தச் சிறுவனை அடிக்காதீர்கள். இவனின் தந்தை யார் என்பதை அறிந்து, அவனைப் பிடித்து அடியுங்கள். மகனுக்கு நல்ல பழக்கவழக்கங்களைக் கற்றுத் தராத தந்தையே தண்டனைக்கு உரியவன்'' என்றார் டயோஜனஸ்!</p>
<p style="text-align: right"><span style="color: #ff6600"><strong>- அரூர். மு.மதிவாணன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'கடவுளுக்கு நன்றி சொல்ல வந்தேன்!’ </div>
<div class="subtitle1">வேலூர் விளக்கு பூஜையில் வாசகி நெகிழ்ச்சி </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>வே</strong></span>லூர் மாவட்டம், விரிஞ்சிபுரம் ஸ்ரீமார்க்க பந்தீஸ்வரர் கோயிலில், கடந்த 28.1.14 அன்று திருவிளக்கு பூஜை இனிதே நடைபெற்றது. சக்திவிகடனும் தீபம் விளக்கேற்றும் எண்ணெய் நிறுவனமும் இணைந்து நடத்திய இந்த விளக்கு பூஜையில், ஆர்வத்துடன் கலந்துகொண்டார்கள் பெண்கள். சக்திவிகடனின் 131-வது விளக்கு பூஜை இது.</p>
<p class="content">இந்த பூஜையில் வேலூர், ஆரணி, திருவண்ணாமலை, திருப்பத்தூர், ஆற்காடு, ராணிப்பேட்டை, சென்னை எனப் பல ஊர்களில் இருந்தும் வாசகியர் கலந்துகொண்டனர்.</p>
<p class="content">''எனக்கு வேண்டுதல்னு எதுவும் இல்லீங்க. சந்தோஷமான வாழ்க்கையைக் கொடுத்த கடவுளுக்கு நன்றி சொல்றதுக்காகத்தான் இதுல கலந்துக்கிட்டேன்'' என்று கலகலவெனப் பேசினார் வாசகி வள்ளிநாயகி.</p>
<p class="content"><img align="right" width="300" height="218" alt="" src="http://cdnw.vikatan.com/sakthi/2014/03/zmqmfj/images/p34.jpg">''என் பையன் பத்தாம் வகுப்பு வரைக்கும் நல்லா படிச்சிட்டிருந்தான். ஆனா, ப்ளஸ் டூ ஆரம்பத்துலேருந்தே சரியா படிக்கிறது இல்லை. உடம்புக்கும் எதுனா வந்து வாட்டிக்கிட்டே இருக்கு. சோர்ந்து சோர்ந்து படுக்கிறான். அவன் ஆரோக்கியமா இருந்து, நல்லா படிச்சு, நிறைய மார்க் எடுக்கணும். அதான் என் வேண்டுதல்!'' என்றார் வாசகி கல்யாணி.</p>
<p class="content">ஆரணி வாசகி தேன்மொழி. ''என் தங்கைக்குக் கல்யாணமாகி ஒன்பது வருஷமாச்சு. நல்ல கணவர், நல்ல மாமியார்னு கிடைச்சாலும், இன்னும் குழந்தை பாக்கியம் மட்டும் கிடைக்கலை. அவளுக்கு சீக்கிரமே ஒரு குழந்தை பிறக்கணும்; அதுதான் என் ஒரே வேண்டுதல்!'' என்றார் அவர்.</p>
<p class="content">கணவருக்கு நல்ல வேலை கிடைக்கவேண்டும் என்று திருப்பத்தூர் வாசகி நிர்மலா பிரார்த்தித்துக் கொண்டார்.</p>
<p class="content">மார்க்கபந்தீஸ்வரர் சந்நிதியில் முறையிட்டுவிட்டீர்கள். உங்கள் பிரச்னைகள் அகன்று, சீக்கிரமே நல்ல மார்க்கம் உண்டாகும்; கவலை வேண்டாம்!</p>
<p style="text-align: right"><span style="color: #ff0000"><strong>படங்கள்: கா.முரளி</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ விகடன் - அருளோசை</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="951" alt="" src="http://cdnw.vikatan.com/sakthi/2014/03/zmqmfj/images/p63.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">திருவிளக்கு பூஜை - 133 - சென்னை</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="438" alt="" src="http://cdnw.vikatan.com/sakthi/2014/03/zmqmfj/images/p59(1).jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">புண்ணிய யாத்திரை</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="450" height="1351" alt="" src="http://cdnw.vikatan.com/sakthi/2014/03/zmqmfj/images/p5.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" alt="" src="http://cdnw.vikatan.com/sakthi/2014/03/zmqmfj/images/p4.jpg"></p></div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
