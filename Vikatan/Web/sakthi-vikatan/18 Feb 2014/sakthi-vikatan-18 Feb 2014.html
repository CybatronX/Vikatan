	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இதோ... எந்தன் தெய்வம்! - 23 - முன்னூர் </div>
<div class="subtitle1">'முன்னூருக்கு வாருங்கள்... முன்னுக்கு வருவீர்கள்!’</div>
<div class="subtitle2">வி.ராம்ஜி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ல</strong></span>ட்சியங்களும் ஆசைகளும் யாருக்குத்தான் இல்லை? ஒவ்வொருவருக்கும் ஒவ்வொரு விதமான லட்சியம்- ஆசை. ஒருவருக்கு, இசையில் சிறந்து விளங்க வேண்டும் என்றும், இன்னொருவருக்கு இன்ஜினீயரிங் படிக்க வேண்டும் என்றும் ஆசை இருக்கும்; வேறு சிலருக்கு ஐ.ஏ.எஸ். படிக்க வேண்டும் என்பதோ ஐ.பி.எஸ். ஆகவேண்டும் என்பதோ விருப்பமாக இருக்கலாம்.</p>
<p class="content">மிகப்பெரிய மருத்துவராகத் திகழ வேண்டும், மிகச்சிறந்த விஞ்ஞானியாக வளர வேண்டும், அற்புதமான ஓவியராக, எழுத்தாளராக மிளிர வேண்டும் என்றெல்லாம் ஆசைப்படுகிறவர்கள் உண்டு. ஆக, வாழ்க்கையில் ஏதேனும் ஒருவிதத்தில் தேர்ச்சி பெற்று, எப்படியாவது முன்னுக்கு வந்துவிடவேண்டும் எனும் லட்சியம் எல்லோருக்கும் இருக்கத்தான் செய்கிறது. 'திக்கற்றவர்க்குத் தெய்வமே கதி’ என்பார்கள். வாழ்வில் நமக்கென ஒரு திக்குத் திசை கிடைக்க வேண்டும், நமக்குப் பிடித்த துறையில் நுழைந்து, புகுந்து புறப்பட்டு, அதில் சாதிக்க வேண்டும் என ஏங்காத மனிதர்களே இல்லை.</p>
<p class="content">ஆடல்வல்லானும் அருளாளனுமான சிவனாரின் பாதங்களைக் கெட்டியாகப் பிடித்துக் கொண்டு செயல்பட்டால், வாழ்வில் ஏற்றம் நிச்சயம் என்கிறார்கள் பெரியோர். குறிப்பாக, 'முன்னூருக்கு வாருங்கள், முன்னுக்கு வருவீர்கள்’ என்று சொல்லி, முன்னூர் திருத்தலத்தைப் போற்றுகின்றனர், பக்தர்கள்.</p>
<p class="content">''எங்க அம்மாவோட ஊர், முன்னூர். அவங்க பிறந்தது வளர்ந்தது எல்லாமே இங்கேதான். அதுக்குப் பிறகு திண்டிவனம், சென்னைன்னு நாங்க வந்துட்டோம். எனக்குக் கல்யாணமாகி இப்ப மேல்மருவத்தூர்ல இருக்கேன். ஆனாலும், அம்மாவின் ஊரை மறக்கவே முடியாது. லீவுல இங்கே வரும்போது, கோயில் மேட்டுலயும் குளத்துலயும்தான் விளையாடுவோம். அப்ப கோயில்மேடுங்கறது, வெறும் மேடும் பள்ளமுமாத்தான் இருந்துச்சு. அதுக்குப் பிறகுதான், திருப்பணிக் கமிட்டிக்காரங்க முயற்சியால், மெள்ள மெள்ள வழிபாடுகளும் பூஜைகளும் அதிகமாச்சு. இப்ப, சந்தர்ப்பம் கிடைக்கும்போதெல்லாம் இங்கே வர்றேன். இந்தக் கோயிலுக்கு வந்தாத்தான் நிம்மதி; ஸ்வாமியையும் அம்பாளையும் பார்த்தாத்தான் சந்தோஷம்!'' என்று பரவசத்துடன் சொல்கிறார் புனிதா.</p>
<p style="text-align: center"><img align="middle" width="550" height="459" alt="" src="http://cdnw.vikatan.com/sakthi/2014/02/mqywuy/images/p22a.jpg"></p>
<p class="content">திருப்பணிக் கமிட்டியில் உள்ள வேணுகோபால் இந்த ஊரைச் சேர்ந்தவர்தான். தற்போது சென்னையில், அரசுப்பணியில் உள்ளார்.</p>
<p class="content">''வேலை நேரம் போக என் மற்ற நேரத்தையெல்லாம் எங்க ஊர் கோயிலுக்குன்னு ஒதுக்கிட்டேன். 'நீ இன்னிக்கி நல்லா இருக்கேன்னா, அதுக்கு ஸ்ரீஆடவல்லீஸ்வரர்தான் காரணம். நம்ம குடும்பத்துக்கு முன்னோர்களோட ஆசிர்வாதம் பரிபூரணமா கிடைச்சிருக்குன்னா, அதுக்கு செவ்வாய், வெள்ளின்னு பாக்காம, நல்ல நாள், பிரதோஷம்னு மட்டுமே இருக்காம, நினைக்கும் போதெல்லாம் ஸ்வாமிக்கு வில்வம் சார்த்தி, கோயில்ல விளக்கேத்தி வழிபட்டதுதான் நம்ம குடும்பத்துக்கு மிகப்பெரிய பலம் சேர்த்திருக்கு’னு அப்பா அடிக்கடி சொல்வார். யோசிச்சுப் பார்க்கும்போது, என் இந்த வாழ்க்கைக்கும் வசதிக்கும் சிவனார்தான் காரணம்னு தெளிவா உணர முடியுது'' என்கிறார் வேணுகோபால்.</p>
<p class="content">திண்டிவனத்தில் இருந்து மரக் காணம் செல்லும் வழியில், ஆலங் குப்பத்தில் இருந்து சுமார் 3 கி.மீ. தொலைவில் உள்ள முன்னூர் தலத்தை, இப்படித்தான் ஒவ்வொருவரும் கொண்டாடுகின்றனர்.</p>
<p style="text-align: center"><img align="middle" width="600" height="386" alt="" src="http://cdnw.vikatan.com/sakthi/2014/02/mqywuy/images/p22.jpg"></p>
<p class="content">''யம பயம் போக்கும் இந்தத் திருத் தலத்துக்கு வந்து, சிவனாரையும் உமையவளையும் வழிபட்டால் பித்ரு சாபம் நீங்கும். முன்னோர் ஆசி முழுவதுமாகக் கிடைக்கும். அப்படி, முன்னோர் ஆசிர்வாதம் இருந்ததாலதான் நான், வேணுகோபால் இன்னும் பலர்னு ஸ்ரீஆடவல்லீஸ்வரர் கோயில் திருப்பணியில எங்களால பங்கெடுத்துக்க முடிஞ்சுதுன்னு தோணுது. 'கோயிலுக்குப் போய் தரிசனம் பண்றதே புண்ணியம். ஆயிரமாயிரம் பேர் வந்து தரிசனம் பண்றதுக்கு வசதியா கோயில் புனரமைப்பிலயும், வழிபாடுகளும் பூஜைகளும் நடக்கற பணியிலும் இறங்கியிருக்கீங்கன்னா, அது அதைவிடப் பெரிய புண்ணியமாச்சே!’னு எங்களோட உறவுக்காரங்களும் நண்பர்களும் சொல்லும்போது, 'இந்த ஜென்மத்துல சிவனார் நமக்குத் தந்த பாக்கியம் இது’ன்னு என் உள்ளுணர்வு சொல்லுது!'' என்று உணர்ச்சி ததும்பச் சொல்கிறார் சென்னையைச் சேர்ந்த ரமேஷ்.</p>
<p class="content">''தெற்குப் பார்த்த ஸ்வாமி இவர். அதனால, வியாழக் கிழமைகள்ல இங்கே வந்து, ஸ்ரீஆடவல்லீஸ்வரரையும் குரு ஸ்ரீதட்சிணாமூர்த்தியையும் வழிபடுறது ஞானத்தைத் தரும்னு சொல்லுவாங்க. என் சகோதரி பொண்ணு ரஞ்சனியை அப்படி அழைச்சுக்கிட்டு வந்து வேண்டிக்கிட்டதால, இன்னிக்கு அவ நல்லாப் படிச்சு, ஐ.டி. நிறுவனம் ஒண்ணுல கைநிறைய சம்பளத்தோட வேலை பார்க்கறா. அவளுக்கு இப்ப நிறைய வரன்கள் வந்துட்டிருக்கு. நல்ல வரன் அமைஞ்சு, சீரும் சிறப்புமா அவளுக்கொரு கல்யாணத்தை, அம்மையும் அப்பனுமா இருந்து அந்த ஸ்ரீஆடவல்லீஸ்வரரே நடத்திக் கொடுத்துடுவார்னு நம்பிக்கை இருக்கு. பாலபிஷேகம் பண்ணி, பால் பாயச நைவேத்தியம் செஞ்சு வேண்டிக்கிட்டி ருக்கோம். முன்னூருக்கு வந்தால் நிச்சயம் முன்னுக்கு வந்துடலாம்!'' என்று பூரிப்புடன் தெரிவிக்கிறார் புனிதா.</p>
<p class="content">மன்னர்களுக்கும் மகான்களுக்கும் நல்லருள் புரிந்த தலம், இன்றைக்கு மக்கள் பலருக்கும் பல வரங்களை வாரி வழங்கி வருகிறது. அதனால்தான், 'ஸ்ரீஆடவல்லீஸ்வரர் எனக்குக் கண்கண்ட தெய்வம்’ என்றும், 'ஸ்ரீபெரியநாயகி அம்பாள், எனக்குத் தாய்க்கும் மேலானவள்’ என்றும் பெருமிதத்துடன் சொல்கிறார்கள் பக்தர்கள்.</p>
<p style="text-align: center"><img align="middle" width="500" height="650" alt="" src="http://cdnw.vikatan.com/sakthi/2014/02/mqywuy/images/p22b.jpg"></p>
<p class="content">''மாசி மகம், மகா சிவராத்திரி தினங்களில் இங்கு நடைபெறும் சிறப்பு பூஜைகளில் கலந்து கொண்டாலே, நம் பாவமெல்லாம் பறந்தோடி விடும்; பயமெல்லாம் விலகிவிடும். துயரங்கள் விலகி, வாழ்வில் முன்னுக்கு வந்துவிடலாம்'' என்கிறார் வேணுகோபால்.</p>
<p class="content">ஸ்ரீஆடவல்லீஸ்வரருக்கு வஸ்திரம் சார்த்தி, வில்வம் அணிவித்து, சர்க்கரைப் பொங்கல் நைவேத்தியம் செய்து வழிபட்டால், இழந்த பதவி, சந்தோஷம், அமைதி என அனைத்தையும் திரும்பப் பெறலாம். தீராத நோயால் அவதிப்படும் கணவர் குணமாக வேண்டும் என்று ஸ்ரீபெரியநாயகி அம்பாளுக்குப் புடவை சார்த்தி, அரளிப்பூமாலை அணிவித்து, நெய் விளக்கேற்றி வழிபட்டால், கணவர் நோயிலிருந்து மீண்டுவிடுவார்; தாலி பாக்கியம் நிலைக்கும். கடன் சுமை அனைத்தும் குறைந்து, கவலை இல்லாத ஆனந்தமான  வாழ்க்கை அமையப் பெறலாம் என்று சிலிர்ப்புடன் தெரிவிக் கிறார்கள் பெண்கள்.</p>
<p class="content">''கணவருக்குப் பிரச்னை, கணவன் மனைவி இடையே பிரச்னை, குழந்தை பாக்கியம் இல்லை, கடன் சுமையால் நிம்மதி இல்லை என்று எத்தனையோ பேர் இங்கு வந்து வழிபட்டு, பலன் பெற்றுச் சென்றிருக் கிறார்கள். இந்தத் தலத்தில் வாழ்ந்து வருவதே பூர்வ ஜென்மப் புண்ணியம்'' என்று கண்ணீர் மல்கச் சொல்கிறார் வக்கீல் முருகேசன்.</p>
<p style="text-align: center"><img align="middle" width="555" height="210" alt="" src="http://cdnw.vikatan.com/sakthi/2014/02/mqywuy/images/p22c.jpg"></p>
<p class="content">முந்நூற்றுமங்கலம் எனப்படும் முன்னூருக்கு ஒருமுறையேனும் வாருங்கள். கோயிலின் அழகிலும் ஸ்வாமியின் சாந்நித்தியத்திலும் திளைத் துப் போய்விடுவீர்கள். அடுத்தடுத்த நாட்களில், வாழ்வில் நடப்பவை யாவும் நம்பிக்கையும் மகிழ்ச்சியுமானதாகவே அமைவதை உணர்ந்து சிலிர்த்துப் போவீர்கள்.</p>
<p class="content">முன்னூருக்கு வாருங்கள்... முன்னுக்கு வருவீர்கள் எனும் வாசகம், சத்திய வாக்கு!</p>
<p style="text-align: right"><span style="color: #ff0000"><strong>- வேண்டுவோம்</strong></span></p>
<p style="text-align: right"><span style="color: #ff0000"><strong>படங்கள்: ரா.மூகாம்பிகை</strong></span></p>
<p class="content"><span style="color: #0000ff"><strong><u>எங்கே இருக்கிறது?</u></strong></span></p>
<p class="content"><span style="color: #ff0000"><strong>வி</strong></span>ழுப்புரம் மாவட்டத்தில் உள்ளது திண்டிவனம். இங்கிருந்து மரக்காணம் செல்லும் வழியில், சுமார் 19-வது கிலோ மீட்டரில் உள்ளது ஆலங்குப்பம் கிராமம். இந்த ஊரில் இருந்து கிளைபிரிந்து செல்லும் சாலையில், சுமார் 2 கி.மீ. தொலைவு பயணித்தால், முன்னூரை அடையலாம். திண்டிவனம் - முன்னூர் இடையே 22-ம் நம்பர் அரசு டவுன்பஸ் இயங்குகிறது. எனினும், பஸ் வசதி குறைவுதான். ஆலங்குப்பத்தில் இருந்து ஆட்டோவில் செல்லலாம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆலயம் தேடுவோம்! </div>
<div class="subtitle1">கீழ மருத்துவக்குடி கோயிலில் மங்கல விழாக்கள் எப்போது? </div>
<div class="subtitle2">வி.ராம்ஜி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>கோ</strong></span>யில் நகரம் எனும் பெருமை பெற்றது கும்பகோணம். கும்பகோணத்தில் மட்டுமல்லாது, அதைச் சுற்றியுள்ள பல ஊர்களிலும் பிரமாண்டமான கோயில்கள் உள்ளன.</p>
<p class="content">ஓர் ஊரில் இருந்து மற்றொரு ஊருக்குக் கிளம்பிச் செல்லும் வழியில் குறைந்த பட்சம் இரண்டு கோயில்களையேனும் பார்த்துவிடலாம். அதேபோல், அந்த ஊரில் இருந்து கிளை பிரிந்து செல்லும் சாலை வழியே சென்றால், இன்னொரு கிராமத்தை அடையலாம். அங்கேயும் அழகியதொரு ஆலயம் கம்பீரமாய் நின்றிருக்கும்.</p>
<p class="content">இந்தக் கோயில்கள் எல்லாமே பல நூற்றாண்டுகளுக்கு முன்பு மன்னர்கள் காலத்தில், மிக நேர்த்தியுடனும் ஈடுபாட்டுட னும் கட்டப்பட்டவை ஆகும். அப்படிக் கோயிலைக் கட்டிக் கொடுத்து விட்டு, மன்னர்கள் சும்மா இருந்துவிடவில்லை; பூஜைக்கு அந்தணர்கள், அவர்களுக்கு வீடுகள், நைவேத்தியத்துக்கு நிலங்கள், நெல்மணிகள், அதை விதைக்கவும் அறுக்கவும் வேளாளர்கள், இறைவனுக்கு அணிவிக்கும் பூக்களுக்காக நந்தவனங்கள், ஆடுகள், மாடுகள் என நிவந்தங்கள் பல கொடுத்து, அறப்பணி செய்திருக்கிறார்கள்.</p>
<p class="content"><img align="left" width="250" height="403" alt="" src="http://cdnw.vikatan.com/sakthi/2014/02/mqywuy/images/p70a.jpg">கோயிலில் திருவிழா நடப்பதற்கும், ஸ்வாமி திருவீதியுலா வருவதற்கும் நிதி ஒதுக்கீடு செய்யப்பட்டி ருக்கிறது. ஸ்வாமி வீதியுலா வருவதற்கு வாகனங்கள் தயார் செய்யப்பட்டு, அதற்கு வர்ணங்கள் தீட்டப்பட்டு என கோயில் தொடர்பான ஒவ்வொன்றையும் கண்ணும் கருத்துமாகச் செய்திருக்கிறார்கள் மன்னர்கள்.</p>
<p class="content">எல்லா ஊரிலும் ஒரே நாளில் திருவிழா என்று இல்லாமல், இந்த மாதத்தில் இந்தக் கோயிலில் விசேஷம் என்றும், அடுத்த மாதம் வேறு ஊர் கோயிலில் திருவிழா என்றும், அதையடுத்து இந்தக் கோயிலில் ஸ்வாமி திருவீதியுலா வருவார் என்றும், எல்லா மாதங்களிலும் விழாக்களும் கொண்டாட்டங்களும் நடத்துவதற்காகத் திட்டமிடப்பட்டு, விழாக்கள் விமரிசையாக நடந்தேறியுள்ளன.</p>
<p class="content">கும்பகோணத்துக்கு அந்தப் பக்கம் தாராசுரம், ஆவூர், ஊத்துக்காடு என வரிசையாக எல்லா ஊர்களிலும் கோயில்கள் இருக்கின்றன. இந்தப் பக்கம் திருநாகேஸ்வரம், ஒப்பிலியப்பன், அய்யாவாடி, அம்மன்குடி எனப் பல கோயில்களைத் தரிசிக்கலாம்.</p>
<p class="content">சென்னை செல்லும் வழியில் பெட்டிகாளியையும், மாயவரம் செல்லும் வழியில் ஆடுதுறை, குத்தாலம், திருவிடைமருதூர் என்று பல தலங்களையும் தரிசிக்கலாம். இந்த ஊர்களில் இருந்து கிளை பிரிந்துசெல்லும் வழியில் சூரியனார்கோயிலையும், திருமண வரம் தரும் திருமணஞ்சேரி திருத்தலத்தையும் தரிசிக்கலாம்.</p>
<p class="content">ஆடுதுறையில் இருந்து சுமார் 3 கி.மீ. தொலைவில் உள்ளது கீழ மருத்துவக்குடி. சோழர்களின் ஆட்சியில், இங்கே மிகப் பெரிய மருத்துவச் சாலை, அதாவது மருத்துவமனை இருந்ததாகச் சொல்வர். இந்தக் கிராமத்தில் ஸ்ரீஉடைய வேதீஸ்வரர் எனும் திருநாமத்துடன் சிவனார் அருளாட்சி செய்யும் ஆலயம் உள்ளது. இங்கு அம்பாளின் திருநாமம்- ஸ்ரீமாதுமை அம்பாள். ஒருகாலத்தில் விழாக்களுக்கும் விமரிசையான கொண்டாட்டங்களுக்கும் குறைவில்லாத கோயிலாகத் திகழ்ந்தது இந்த ஆலயம்.</p>
<p class="content">காலப்போக்கில் காற்றிலும் மழையிலும் கோயில் கட்டடங்கள் சிதிலமாகிப் போக, பூஜை செய்யவோ வழிபாடுகள் மேற்கொள்ளவோ இயலாத வகையில், கட்டடங்களும் தூண்களும் இடிந்தும் பெயர்ந்தும் விழுந்துவிட்டன.</p>
<p class="content">அதையடுத்து, சந்நிதிகளும் சிதைந்துவிட, இறைத் திருமேனிகள் மட்டுமே எஞ்சின. அந்த சாந்நித்தியம் மிக்க திருவிக்கிரகங்களும் மண்ணில் புதையுண்டு கிடந்தன. ஒருசில விக்கிரகங்கள் மட்டும் மேட்டில் நின்றபடி, சாலையைப் பார்த்தவாறு இருந்தன. '''பக்தர்கள் யாராவது வருவார்களா?’ என்று அந்த விக்கிரகங்கள் ஏக்கத்தோடு சாலையைப் பார்த்துக்கொண்டிருப்பதுபோல் தோன்றும் எங்களுக்கு'' என்கிறார்கள் திருப்பணிக் குழுவினர்.</p>
<p style="text-align: center"><img align="middle" width="550" height="555" alt="" src="http://cdnw.vikatan.com/sakthi/2014/02/mqywuy/images/p70.jpg"></p>
<p class="content">''ஆடுதுறைக்குள் நுழைந்து, காவிரியின் தென்கரைப் பகுதியில், இரட்டை மாட்டு வண்டிகள் பூட்டிக் கொண்டு, வரிசை கட்டி வாகனங்கள் சென்றால், கீழ மருத்துவக்குடி கோயிலில் திருவிழா துவங்கிவிட்டது என்று, கும்பகோணம் மற்றும் சுற்றியுள்ள ஊர்களைச் சேர்ந்த எல்லோரும் அறிந்துகொள்வார்கள். அதையடுத்து நடைப்பயணமாகவும் மாட்டுவண்டிகளில் ஏறியும் ஏராளமான பக்தர்கள் மருத்துவக்குடியில் குடிகொண்டிருக்கும் ஸ்ரீஉடைய வேதீஸ்வரரைத் தரிசிக்க வந்து இறங்குவார்கள்.</p>
<p class="content">வந்த இடத்தில், விளைச்சல் குறித்தும், குடும்பம் குறித்தும் ஒருவருக்கொருவர் பகிர்ந்துகொள்வார்கள். மகனுக்கும் மகளுக்கும் அங்கே வரன் தேடும் படலமும் துவங்கும். எல்லாம் நல்லபடியாகத் தகைந்து வந்தால், அங்கேயே ஸ்ரீவேதீஸ்வரரைச் சாட்சியாகக் கொண்டு, வெற்றிலைத் தட்டு மாற்றிக்கொள்வார்கள். பிறகு அறுவடை முடிந்த கையோடு திருமணத்தைக் கோலாகலமாக நடத்திவிட்டுக் குடும்ப சகிதமாக, ஸ்ரீஉடைய வேதீஸ்வரரையும் ஸ்ரீமாதுமை அம்பாளையும் தரிசித்து, தங்களின் நேர்த்திக்கடனைச் செலுத்துவார்கள்.</p>
<p class="content">இதெல்லாம் ஒருகாலம்! கும்பாபிஷேகம் நடந்தும், கொண்டாட்டங்கள் நடந்தும் பல வருடங்களாகிவிட்டன. பூஜைகள் இல்லாமலும் நைவேத்தியம் இல்லாமலும் ஸ்வாமியும் அம்பாளும் இருப்பதைப் பார்க்கவே வேதனையாக இருக்கிறது. தற்போது, திருப்பணிகள் நடந்துவருகின்றன. எங்கள் ஊர் கோயிலில் கும்பாபிஷேகம் நடைபெறுவதைக் காண ஆவலாகக் காத்திருக்கிறோம்'' என்று ஏக்கத்துடன் சொல்கிறார்கள் ஊர்மக்கள்.</p>
<p class="content">கோலாகல விழாக்கள் நடந்த கோயில், பழையபடி கொண்டாட்டங்களுடன் திகழ வேண்டாமா? கீழ மருத்துவக்குடி யில் உள்ள சிவ ஸ்தலம் சீர்பெற்றுப் பொலிவுடன் இருந்தால்தானே, நோயற்ற வாழ்வும் குறைவற்ற செல்வமுமாக நாம் வாழ முடியும்?</p>
<p style="text-align: center"><img align="middle" width="500" height="600" alt="" src="http://cdnw.vikatan.com/sakthi/2014/02/mqywuy/images/p70b.jpg"></p>
<p class="content">அம்மையும் அப்பனும் அழகிய சந்நிதியில் இருந்தால்தானே, அவர்களின் சாந்நித்தியம் நம்மையும் நம் குடும்பத்தையும் வாழ்வாங்கு வாழச் செய்யும்? பழையபடி வீதியுலாவும், வீதியுலாவுக்குத் தேவையான வாகனங்களும் செப்பனிடப்பட்டு, கோயிலும் சீரமைக்கப்பட்டு, விரைவில் திருப்பணிகள் முழுமை பெற, ஒவ்வொரு சிவ பக்தரும் தங்களால் இயன்றதைச் செய்தால், மகேசனின் ஆலயத்தில் மங்கல வாத்தியங்களும் வேத கோஷங்களும் ஒலிக்கத் துவங்கிவிடும்.</p>
<p class="content">இந்த ஆண்டு இறுதிக்குள்ளாகவேனும் ஸ்ரீஉடைய வேதீஸ்வரர் ஆலயம் கும்பாபிஷேகம் காண்பது நமது கைகளில்தான் இருக்கிறது!</p>
<p style="text-align: right"><span style="color: #ff0000"><strong>படங்கள்: கு.கார்முகில்வண்ணன்</strong></span></p>
<p class="content"><span style="color: #0000ff"><strong><u>எங்கே இருக்கிறது?</u></strong></span></p>
<p class="content"><span style="color: #ff0000"><strong>த</strong></span>ஞ்சாவூர் மாவட்டம், கும்பகோணத்துக்கு அருகில் உள்ளது ஆடுதுறை. இங்கிருந்து சுமார் 3 கி.மீ. தொலைவு பயணித்தால், கீழ மருத்துவக்குடி கிராமத்தை அடையலாம். காவிரியின் தென்கரையில் அமைந்துள்ள இந்த அழகிய ஊரில், ஸ்ரீஉடைய வேதீஸ்வரர் எனும் அற்புதமான கோயில் உள்ளது. ஆடுதுறையில் இருந்து கீழமருத்துவக்குடிக்கு பஸ் வசதி மிகவும் குறைவு. ஆடுதுறையில் இருந்து ஆட்டோவில் செல்வதே உத்தமம்.  </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அட்டைப்படம்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="857" alt="" src="http://cdnw.vikatan.com/sakthi/2014/02/mqywuy/images/P101.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வீட்டிலேயே செய்ய சின்னச் சின்ன வழிபாடுகள்-23 </div>
<div class="subtitle1">வலுவிழந்தோர் வளம் காண ஆவஹந்தி வழிபாடு..! </div>
<div class="subtitle2">கே.குமார சிவாச்சாரியார்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000">வெ</span>ளிநாடுகளில் வாழ்பவர்கள், தாங்கள் எந்த மதத்தைச் சார்ந்தவர்களாக இருந்தாலும், ஆபத்தும் துயரமும் சூழ்ந்தபோது சூரிய சந்திரர்களை வழிபட்டு அக்னி ஹோத்திரம் செய்ததால், ஆபத்து விலகியதாகக் கூறியுள்ளனர். 'ஆவஹந்தி வழிபாடு’ என்பது நான்கு வேதங்களும், சான்றோர்களும், மகான்களும் சான்றளிக்கும் மந்திரார்த்தமான அக்னி ஹோத்ரம் ஆகும். ஆவஹந்தி வழிபாட்டால் வளமான வாழ்க்கை அமையும்.</p>
<p class="content">செல்வச் செழிப்புள்ள ஒருவர், மன நிம்மதி இல்லையே என வருத்தப்படுவார்; வறுமையில் வாடுபவரோ, பணம் இல்லையே என்று கஷ்டப்படுவார். அறுசுவை உணவு இருந்தும் பசி இல்லையே என்பார் ஒருவர்; பசி தீர உணவு இல்லையே என்று வருந்துவார் மற்றவர்.</p>
<p class="content">இப்படி, ஒவ்வொருவருக்கும் ஒவ்வொரு கவலை. யாருக்கு என்ன கவலை இருந்தாலும், அவர்கள் அதிலிருந்து விடுபட உகந்த வழிபாடு - ஆவஹந்தி வழிபாடு.</p>
<p class="content">வேதங்களில் ஒன்றான யஜுர் வேதத்தில் முக்கிய அங்கமாக விளங்குவது தைத்ரீய உபநிஷத். இதன் தொடக்கப் பகுதியாகிய சிட்சாவல்லியில், நான்காவது அனுவாகமாக, மனித வாழ்வை உயர்த்திக்காட்டும் மந்திரப் பகுதியாக விளங்குகிறது இந்த ஆவஹந்தி வழிபாட்டுக் கூறுகள்.</p>
<p class="content"><img align="left" width="120" height="169" alt="" src="http://cdnw.vikatan.com/sakthi/2014/02/mqywuy/images/p102.jpg">அன்னபூரணி தேவியும், மகாவிஷ்ணுவும், இந்திரனும் இந்த பூஜையின் பிரதான தெய்வங்களாகத் திகழ்கின்றனர்.</p>
<p class="content">வானியல் ஆராய்ச்சியிலும், மந்திர சாஸ்திரங்களிலும் தீர்க்கதரிசியாகத் திகழ்ந்த ஸ்ரீசாயனாசார்யர் கூறுகையில், 'இந்த வழிபாட்டால் மழையைப் பெய்யவைத்து நாட்டை வளமுடையதாக்கிவிட முடியும்’ என்று உறுதிபடக் கூறுகிறார். 'ஆவஹந்தி மந்திரத்தின் பதினான்கு வாக்கு மந்திர பாகங்களை, இல்லற வாழ்க்கைக்குச் செல்லுமுன் தினமும் சொல்லி வழிபட்டு வந்தால், வாழ்க்கை பிரகாசத்துடன் திகழும்’ என்கிறார் போதாயன முனிவர். ஓர் ஆலயம் நீண்ட ஆண்டுகளாகக் கும்பாபிஷேகம் நடைபெறாமல், தோஷங்களால் பாதிக்கப்பட்டிருந்தால், ஆவஹந்தி வழிபாடு உடனடி பலன் கொடுக்கும்.</p>
<p class="content">வீடுகளில் நடைபெறும் காம்யார்த்த யக்ஞங்களில் இந்த ஆவஹந்தி மந்திரத்தைக் கூறி வழிபட்டால், நம் வேண்டுதல்கள் நிறைவேறுவது உண்மை. நீடித்த ஆயுள், உணவு, வஸ்திரங்கள் வேண்டுவோர் இந்த வழிபாட்டை மனத்தில் முழு நம்பிக்கை கொண்டு செய்தல் வேண்டும்.</p>
<p class="content"><span style="color: #ff0000"><strong>ஆவஹந்தி பூஜை செய்யும் முறை: </strong></span>பிரதானமாக, சிவப்பு வண்ண நூல் சுற்றிய கலசத்தை அன்னபூரணி தேவிக்கும், வெண்மை நிற நூல் சுற்றிய கலசத்தை இந்திரனுக்கும், பச்சை அல்லது நீல நிற நூல் சுற்றிய கலசத்தை மகாவிஷ்ணுவுக்கும் ஸ்தாபிக்கவேண்டும்.</p>
<p class="content">பூஜையின்போது பக்கவாட்டில் ரிஷபன், பகன்தாதா ஆகியவர்களது பெயர்களைக் கூறி வழிபட்டு, தூப தீப நிவேதனம் செய்தல் வேண்டும். கிழக்காக அமைக்கப்பட்ட யாக பூஜை மேடையில் நவசமித்துகள், சிறிது நெய், யாகக் கூட்டுப் பொருள் ஆகியவற்றை வைத்துக்கொண்டு, குறிப்பிட்ட மந்திரப் பகுதிகளை உச்சரித்து, யாக வழிபாடு செய்யலாம். எந்த பூஜைக்கும், முதலில் விநாயகர் பூஜையை முறைப்படி செய்ய வேண்டும். தொடர்ந்து ஆவஹந்தி பூஜையைச் செய்யவும்.</p>
<p style="text-align: center"><img align="middle" width="450" height="573" alt="" src="http://cdnw.vikatan.com/sakthi/2014/02/mqywuy/images/p102b.jpg"></p>
<p class="content">முதலில், அன்னபூரணி பூஜை.</p>
<p class="content">அன்னபூரணியை தியானித்து கலசத்தில் புஷ்பம் சமர்ப்பித்து...</p>
<p class="content">'ஓம் அன்னபூர்ணே ஸதாபூர்ணே சங்கர ப்ராணவல்லபே!<br>
ஞான வைராக்ய சித்யர்த்தம் பிக்ஷ£ம்தேஹி ச பார்வதி!<br>
அஹம் வைச்வானரோ பூத்வா ப்ராணினாம் தேஹமாசரித:<br>
ப்ராணாபான ஸமாயுக்த: பசாம்யன்னம் சதுர்விதம்’</p>
<p class="content">என்ற மந்திரத்தை ஜெபிக்கவும்.</p>
<p class="content">இந்திரனை தியானித்து, கலசத்தில் புஷ்பம் சமர்ப்பித்து,</p>
<p class="content">'ஓம் ஐராவத கஜாரூடம் சுவர்ண வர்ணம் கிரீடினம்<br>
சகஸ்ர நயனம் சக்ரம் வஜ்ரபாணிம் விபாவயேத்<br>
ஓம் லம் வஜ்ரஹஸ்தாய வித்மஹே சகஸ்ராக்ஷ£ய தீமஹி<br>
தந்நோ இந்திர ப்ரசோதயாத்’</p>
<p class="content">என்ற மந்திரத்தை ஜெபிக்கவும்.</p>
<p class="content">தொடர்ந்து, மகாவிஷ்ணுவை தியானித்து, புஷ்பம் சமர்ப்பித்து...</p>
<p class="content">'வந்தே முகுந்தம் அரவிந்த தனாயதாக்ஷம்<br>
குந்தேந்து சங்கத சனம் சிசுகோப வேஷம்<br>
இந்த்ராதிதேவ கணவந்தித பாதபீடம்<br>
ப்ருந்தா வனாலய மஹம் வசுதேவ சூனும்<br>
ஓம் மேகவர்ணாய வித்மஹே<br>
சார்ங்கபாணாய தீமஹி<br>
தந்நோ விஷ்ணு ப்ரசோதயாத்’</p>
<p class="content">- என்ற மந்த்ரத்தை ஜெபிக்கவும்.</p>
<p style="text-align: center"><img align="middle" width="450" height="238" alt="" src="http://cdnw.vikatan.com/sakthi/2014/02/mqywuy/images/p102a.jpg"></p>
<p class="content">பின்னர், 'ஓம் பகதேவதாயை நம: ஓமா தாத ரூபாயை நம: ஆவாஹன பூஜாம் க்ருத்வா’ என்று சொல்லி, கலசங்களுக்கு தூப தீபம் நிவேதனம் காட்டவேண்டும்.</p>
<p class="content">கற்பூர ஆரத்தி செய்துவிட்டு, எதிரில் உள்ள யாக குண்டத்தில் நம் வேண்டுதலுக்கு ஏற்ப பொருட்களை இட்டு, ஆவஹந்தி மந்திரங்களைக் கூறலாம்.</p>
<p class="content">ஒரு குடும்பத்தில், எளிமையாக 4 செங்கற்களை வைத்து, நெய் மற்றும் சமித்துக் குச்சிகளால் 27 தினங்கள் யாகம் செய்யலாம். பலனுக்கு ஏற்றபடி பொருட்களைச் சேர்த்துக்கொள்ளுங்கள். முடிவில், பூரணாஹுதி செய்து, தூப தீபம் நைவேத்யமும் புஷ்பாஞ்சலியும் செய்து, யாக ரட்சை கட்டிக்கொண்டு, கலச நீரை வீடு முழுவதும் தெளித்துவிட்டு, மூன்று முறை கலச நீரை அருந்தவேண்டும்.</p>
<p class="content"><img align="right" width="160" height="382" alt="" src="http://cdnw.vikatan.com/sakthi/2014/02/mqywuy/images/p102c.jpg">செல்வம் சேர்ந்திட, தானியங்கள், நெய், தேனில் தோய்த்த செம்பருத்தி மலர்கள் ஆகியவற்றால் 27 தினங்களும், வறுமை விலகி சுப காரியங்கள் நிகழ, பால், தேனில் நனைத்த செம்பருத்தி மலர்கள் ஆகியவற்றால் 8000 தடவையும் ஆவர்த்திகள் செய்ய வேண்டும். செல்வம் நிலைத்திருக்க, தொடர்ந்து 12 பௌர்ணமிகளில் 108 யாக திரவியங்களால் ஆவர்த்திகள் செய்தல் அவசியம். குழந்தைகள் அறிவாற்றல் பெற, பௌர்ணமி அன்று நெய் மற்றும் அவிஸ்ஸால் ஒரு லட்சம் ஆவர்த்திகள் செய்தல் வேண்டும்.</p>
<p class="content">மகிமைகள் நிறைந்த ஆவஹந்தி மந்திரப் பகுதி:-</p>
<p class="content">'ஆவஹந்தி விதன்வானா குர்வானா சீரமாத்மன;<br>
மமகாவச்ச அன்னபானேச சர்வதா... ஸ்வாஹா<br>
அன்ன பூர்ணாயை பவான்யை இதம் நமம:<br>
ததோமே ச்ரியமாவஹ! லோமசாம் பசுபி: ஸஹஸ்வாஹா<br>
ஆமா யந்து ப்ரம்மசாரிண: ஸ்வாஹா விமாயந்து<br>
ப்ரம்மசாரிண: ஸ்வாஹா: ப்ரமாயந்து ப்ரம்மசாரிண: ஸ்வாஹா<br>
தமாயந்து ப்ரம்மசாரிண: ஸ்வாஹா<br>
சமாயந்து ப்ரம்மசாரிண: ஸ்வாஹா<br>
யசோஜனேஸாணி - ஸ்வாஹா ச்ரேயான் வஸ்ய ஸோஸானிஸ்வாஹா<br>
தந்த்வாபக ப்ரவிசானி ஸ்வாஹா: ஸமாபக ப்ரவிச ஸ்வாஹா:<br>
தஸ்மின் ஸஹஸ்ர சாகே நிபகாகம் த்வயிம்ருஜே ஸ்வாஹா:<br>
யதாப: ப்ரவதாயந்தி யதா மாஸா அஹர்ஜரம் ஏவம்மாம்<br>
ப்ரஹ்ம சாரிண: தாதரயெந்து ஸர்வத: ஸ்வாஹா: ப்ரதிவே<br>
சோஸி ப்ரமா பாஹி ப்ரமா பத்யஸ்வ!’</p>
<p class="content">தினமும் இந்த ஆவஹந்தி மந்திரத்தை ஜபம்செய்தோ, ஹோமம் செய்தோ விரும்பிய பலனை அடையலாம்.</p>
<p style="text-align: right"><span style="color: #ff0000"><strong>- வழிபடுவோம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அள்ளித்தரும் ஐந்து யோகங்கள்!</div>
<div class="subtitle1">வித்யாவாரிதி சுப்ரமணிய சாஸ்திரிகள்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ரா</strong></span>சி சக்கரத்தில் சில கிரகங்களின் நிலை அல்லது இணைவு, யோகம் எனப்படும். இந்த இணைவின் மூலமாக ஜாதகத்தின் பலன் கூடவோ, குறையவோ செய்யும். சுபகிரகங்களின் நல்ல அமைப்பு சுபயோகங்களைத் தரும். இந்த சுபயோகங்கள் தனயோகம் (செல்வம் தரும் அமைப்பு), ராஜயோகம் (பெயர், புகழ், மதிப்பு தரும் அமைப்பு) எனப் பல்வேறு விதமாக அமையும். மிகவும் உயர்தரமான கஜகேசரி, பஞ்சமஹா புருஷ யோகம் போன்றவையும் உள்ளன. பழைமையான ஜோதிட நூல்களில் இவ்வாறான யோகங்கள் ஏராளமாக உள்ளன. அவற்றுள் சிலவற்றை இங்கே காண்போம்.</p>
<p class="content"><span style="color: #ff0000"><strong>பஞ்சமஹா புருஷ யோகங்கள்</strong></span></p>
<p class="content">ருசக, பத்ரா, ஹம்ஸ, மாளவ்யா மற்றும் சசயோகம் என ஐவகை யோகங்கள் உள்ளன. இவை முறையே செவ்வாய், புதன், குரு, சுக்கிரன், சனி ஆகிய கிரகங்களால் ஏற்படுகின்றன. மேற்கண்ட கிரகங்கள் கேந்திர வீட்டில் இருப்பதுடன், மேற்படி வீடு அந்தக் கிரகத்தின் ஆட்சி அல்லது உச்ச வீடாகவும் இருக்க வேண்டும்.</p>
<p class="content"><span style="color: #ff0000"><strong><img align="left" width="120" height="176" alt="" src="http://cdnw.vikatan.com/sakthi/2014/02/mqywuy/images/p106.jpg">ருசக யோகம்</strong></span></p>
<p class="content">செவ்வாய் தனது சொந்த ராசிகளாகிய மேஷம், விருச்சிகம் அல்லது உச்ச ராசியாகிய மகரத்தில் இருக்க, மேற்படி ராசிகள் கேந்திரமாகவும் அமைவது ருசக யோகம் ஆகும். நல்ல உறுதியான உடலையும், வேகமான தன்மையையும் இது தருகிறது.</p>
<p class="content">ருசக யோகத்தில் பிறந்தவர் நீண்ட முகம் உடையவர்; தீரமான செயல்கள் புரிந்து, செல்வம் சம்பாதிப்பவர்; தைரியமானவர்; எதிரிகளை வெல்பவர்; அதிகாரம், வலிமை உள்ளவர். தன் திறமையால் புகழ்பெறுபவர். தன் முயற்சிகள் அனைத்திலும் வெற்றி அடைபவர். அரசனுக்குச் சமமானவர். தியாகம் செய்யத் தயங்காதவர். பக்தி உடையவர். விஞ்ஞானி. 70 வயதுக்கு மேற்பட்ட ஆயுள் உடையவர்.</p>
<p class="content"><span style="color: #ff0000"><strong>பத்ரா யோகம்</strong></span></p>
<p class="content">புதன் தனது மிதுனம் அல்லது கன்னி ராசிகளில் இருக்க, மேற்படி ராசிகள் கேந்திரமாகவும் அமைவது பத்ரா யோகம் ஆகும்.</p>
<p class="content">பத்ரா யோகத்தில் பிறந்தவர் அதிர்ஷ்டமானனவர், வலிமையான உடலுடையவர், சுத்தமானவர், கற்றவரும் பாராட்டும்படி உள்ளவர். மிகப் பெரும் செல்வந்தர். பிறவியிலேயே அறிவாளி. நல்ல பேச்சாளர். தன் பேச்சில் யாரையும் கவரும் திறம் உடையவர். புலி போன்ற வேகமும், யானை போன்ற நடையும், அகன்று விரிந்த மார்பும், நீண்ட கைகளும், உயரமும் அதற்கு ஏற்ற பருமனும் உடையவர். புகழும், 80 வயதுக்கு மேற்பட்ட ஆயுளும் உடையவர்.</p>
<p class="content"><span style="color: #ff0000"><strong>ஹம்ஸ யோகம்</strong></span></p>
<p class="content">குரு தனது சுய ராசிகளாகிய தனுசு, மீனம் அல்லது உச்ச ராசியாகிய கடகத்தில் இருக்க, மேற்படி ராசிகள் கேந்திரமாக அமைவது ஹம்ஸ யோகம் ஆகும். பாலையும் நீரையும் பிரித்து எடுக்கும் குணம் கொண்ட ஹம்ஸம் எனும் அன்னம் போன்றவர். அழகு, வசதி வாய்ப்புகள், சுயமரியாதை, தூய்மையான மனம், சரியான தீர்ப்பு இவற்றோடு ஊதாரிக் குணமும் உள்ளவர்.</p>
<p class="content"><img align="right" width="300" height="345" alt="" src="http://cdnw.vikatan.com/sakthi/2014/02/mqywuy/images/p106a.jpg">ஹம்ஸ யோகத்தில் பிறந்தவர் நல்லவரால் புகழப்பெறுவார். அவர் கைகளிலும், கால்களிலும் சங்கு, தாமரை, மீன், அங்குசம் போன்ற ரேகைகள் இருக்கும். நன்னடத்தையும், அழகான உடலும், உயர்ந்த சிறப்பான உணவைப் புசிப்பவரும் ஆவார். சகலத்தையும் அறிந்த வராகவும் ஆசாரமாகவும் இருக்கும் இவர், 80 வயதுக்கு மேற்பட்ட ஆயுள் உடையவர்.</p>
<p class="content"><span style="color: #ff0000"><strong>மாளவ்ய யோகம்</strong></span></p>
<p class="content">சுக்கிரனால் அமையும் யோகம் மாளவ்ய யோகம். சுக்கிரன் தனது சுய ராசிகளாகிய ரிஷபம், துலாம் அல்லது உச்ச ராசியாகிய மீனத்தில் இருக்க, மேற்படி ராசி கேந்திர வீடாக அமைவது மாளவ்ய யோகம் ஆகும்.</p>
<p class="content">மாளவ்ய யோகத்தில் பிறந்தவர் உறுதியான உடல், செல்வம், உறுதியான மனம், அன்பும் பண்பும் நிறைந்த வாழ்க்கைத்துணை, அறிவான குழந்தைகள், நல்ல அதிர்ஷ்டம், செல்வச் செழிப்பு, சுவையான நல்லுணவு, சந்தோஷங் களை அனுபவித்தல், நல்ல வாகன வசதி, புகழ், கல்வி உடையவர் ஆவார். தீர்க்கமான புலன்கள் உடையவர். அழகான கண்கள்; தாராள குணம்;  75 வயதுக்கு மேற்பட்ட ஆயுள் உடையவர்.</p>
<p class="content"><span style="color: #ff0000"><strong>சச யோகம்</strong></span></p>
<p class="content">சனி தனது சுய ராசிகளான மகரம், கும்பம் அல்லது உச்ச ராசியாகிய துலாமில் இருக்க, மேற்படி ராசிகள் கேந்திரமாக அமைவது சச (மக்கள்) யோகம் எனப்படும்.</p>
<p class="content">சச யோகத்தில் பிறந்தவர் அரசு அதிகாரம், தலைமைப் பண்பு, ஏராளமான செல்வம் ஆகியவற்றை உடையவர். எல்லோராலும் புகழப்படுபவர், நல்ல வேலையாட்கள் அமைவர். வலிமையானவர், ஒரு கிராமம் அல்லது நிலப்பகுதிக்குத் தலைவராக விளங்குவார்.  மகிழ்ச்சி உடையவர்.  தாயிடம் பணிவுள்ளவர். கருமை நிறம்; 70 வயதுக்கு மேற்பட்ட ஆயுள் உள்ளவர்.</p>
<p class="content">பஞ்ச மஹா புருஷ யோகங்கள் லக்னத்திலிருந்து அமைவதைப் பார்த்தோம். இவ்வாறே சந்திரனிலிருந்து அமைந்தாலும், அவையும் 'பஞ்சமஹா புருஷ யோகங்கள்’ எனப்படும்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ராசிபலன் </div>
<div class="subtitle1">நவக்கிரக ரத்னஜோதி சந்திரசேகரபாரதி</div>
<div class="subtitle2">பிப்ரவரி 4 முதல் 17 வரை</div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="837" src="http://cdnw.vikatan.com/sakthi/2014/02/mqywuy/images/P108.jpg"></p>
<hr>
<p style="text-align: center"><img alt="" align="middle" width="600" height="829" src="http://cdnw.vikatan.com/sakthi/2014/02/mqywuy/images/P109.jpg"></p>
<hr>
<p style="text-align: center"><img alt="" align="middle" width="600" height="833" src="http://cdnw.vikatan.com/sakthi/2014/02/mqywuy/images/P110.jpg"></p>
<hr>
<p style="text-align: center"><img alt="" align="middle" width="600" height="953" src="http://cdnw.vikatan.com/sakthi/2014/02/mqywuy/images/P111.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோதிட புராணம்! </div>
<div class="subtitle1">ஆரூடம் அறிவோம்: 22 </div>
<div class="subtitle2">சேவாரத்னா டாக்டர் டி.எஸ்.நாராயணஸ்வாமி </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><u><strong>தி</strong></u></span>ருமணத்துக்கான தச விதப் பொருத்தங்களில் தினம், கணம், மாகேந்திரம், ஸ்திரீ தீர்க்கம், யோனி ஆகிய பொருத்தங்கள் குறித்து சென்ற இதழில் பார்த்தோம். மற்ற ஐந்து பொருத்தங்களை இந்த அத்தியாயத்தில் தெரிந்து கொள்வோம்.</p>
<p class="content">ஒருவரது நட்சத்திரம், நட்சத்திர பாதம் வைத்தே அவரவர் ராசி அமைகிறது. இதன் விவரங்களை முந்தைய அத்தியாயங்கள் மூலம் ஏற்கெனவே அறிந்திருப்பீர்கள். பொதுவாக ஜோதிட ரீதியாக தினப் பலனோ, மாதப் பலனோ கணிக்கப்படும்போது, ராசியை வைத்து கணித்துதான் 'ராசி பலன்’ என்று சொல்லப்படுகிறது. இந்தப் பலன்கள் மூலம் ஒவ்வொருவருக்குக் கிட்டும் சௌகரியம் (செல்வங்கள்), சௌபாக்கியம் (சுகமான வாழ்க்கை) ஆகியவை பற்றித் தெரிந்துகொள்கிறோம். அதனால் திருமணப் பொருத்தம் பார்க்க ராசிப் பொருத்தம் மிக அவசியம்.</p>
<p class="content"><span style="color: #ff0000"><strong><u>6. ராசிப் பொருத்தம்</u></strong></span></p>
<p class="content">பல சமுதாயங்களில், வெறும் ராசிப் பொருத்தம் மட்டுமே பார்த்து திருமணம் நிச்சயிக்கப்படுவது இன்றும் வழக்கத்தில் உள்ளது. அத்தகைய ராசிப் பொருத்தம் பற்றிப் பார்ப்போம்.  ஸ்திரீ ராசியில் இருந்து புருஷ ராசி வரைக்கும் எண்ணினால் வரும் எண்ணிக்கையைப் பொருத்து ராசிப் பொருத்தம் நிர்ணயிக்கப்படுகிறது.</p>
<p class="content">ஸ்திரீ ராசியில் இருந்து புருஷ ராசி வரையிலுமான எண்ணிக்கை 2 முதல் 6 வரை இருந்தால் திருமணப் பொருத்தம் இருக்காது.</p>
<p class="content"><img alt="" align="left" width="120" height="176" src="http://cdnw.vikatan.com/sakthi/2014/02/mqywuy/images/p112.jpg">உதாரணம்: பெண் அசுவினி நட்சத்திரம் எனில் அவளுடைய ராசி மேஷம் ஆகும். எனவே, மேஷத்துக்கு துலாம், விருச்சிகம், தனுசு, மகரம், கும்பம், மீனம் ஆகிய 6 ராசிகளில் அமையும் சித்திரை முதல் ரேவதி வரையிலான நட்சத்திரங்களுக்கு ராசிப் பொருத்தம் உண்டு எனக் கொள்ளலாம்.</p>
<p class="content">இனி, ஷஷ்டாஷ்டமம் அதாவது 6- வது  8-வது ராசித் தொடர்பு குறித்து அறிவோம்.</p>
<p class="content">பெண்ணின் ராசிக்கு புருஷ ராசி 6-வதாக வந்தால், புருஷ ராசிக்கு பெண் ராசி 8-வதாக வரும். இதை ஷஷ்டாஷ்டமம் என்பார்கள் (ஷஷ்டம் - 6 அஷ்டமம் 8). பொதுவாக, ஷஷ்டாஷ்டம நட்சத்திரங்களுக்குத் திருமணப் பொருத்தம் சேராது.  இது, புத்திர நாசத்தை ஏற்படுத்தும் என்று எடுத்துக்கொள்வார்கள். இது தவறு. நான் ஏற்கெனவே குறிப்பிட்டபடி ஒவ்வொரு விதிக்கும் சாஸ்திரம் குறிப்பிடும் விதிவிலக்கு உண்டு. அதுபோலவே ஷஷ்டாஷ்கத்துக்கும் 6 விதி விலக்குகள் உண்டு.</p>
<p class="content">ஷஷ்டாஷ்டம விதிவிலக்குள்ள ராசிகள் விவரம்..</p>
<p style="text-align: center"> <img alt="" align="middle" width="250" height="229" src="http://cdnw.vikatan.com/sakthi/2014/02/mqywuy/images/p112g.jpg"></p>
<p class="content">இவை, சுப ஷஷ்டாஷ்டமம் அல்லது அனுகூல ஷஷ்டாஷ்டமம் எனப்படும். இந்த விதிவிலக்கின்படி நடக்கும் திருமணம் சிறப்பாக அமையும். பிருஹத் ஜாதகம் (கால விதானம், தேவ கேரளம்) போன்ற நூல்களில் இக்குறிப்புகள் தரப்பட்டுள்ளன.</p>
<p class="content"><span style="color: #ff0000"><strong>ராசி அதிபதி பொருத்தம்:</strong></span></p>
<p class="content">நவக்கிரகங்களில் உள்ள 7 கிரகங்கள், 12 ராசிகளுக்கு அதிபதிகளாவார்கள் என்று ஏற்கெனவே பார்த்தோம். இவர்கள் ஒருவருக்கொருவர் நட்பு, சமநிலை, பகை உள்ளவர்களாக இருப்பார்கள்.</p>
<p class="content"><span style="color: #ff0000"><strong><span style="font-size: medium">*</span></strong></span> ஆண், பெண் ராசி அதிபதிகளின் உறவு நட்பு - சமம் ஆனால், திருமணப் பொருத்தம் உத்தமம்</p>
<p class="content"><span style="color: #ff0000"><strong><span style="font-size: medium">*</span></strong></span> ஆண், பெண் ராசி அதிபதிகளின் உறவு பகை- நட்பானாலும்; சமம் - பகை ஆனாலும் நட்சத்திர அதிபதி பொருத்தம் அமையாது.</p>
<p class="content"><img alt="" align="right" width="280" height="530" src="http://cdnw.vikatan.com/sakthi/2014/02/mqywuy/images/p112a.jpg"></p>
<p class="content">ராசி அதிபதிகளின் நட்பு, சமம், பகை நிலை பற்றி கீழேயுள்ள அட்டவணை மூலம் அறியலாம்.</p>
<p class="content">ராசி அதிபதிகள் பொருத்தம் சேர்ந்திருந்தால், ராசிப் பொருத்தமும் சேர்ந்துவிடும். கணவன்- மனைவி ஒருவரையருவர் புரிந்து  ஏற்றுக்கொண்டு,  குடும்பப் பெரியவர்களின் உறவை சுமுகமாக்கி, அமைதியும் செழிப்பும் மிக்க வாழ்க்கை வாழ, ராசி அதிபதிப் பொருத்தம் மிக அவசியம்.</p>
<p class="content"><span style="color: #ff0000"><u><strong>வசியப் பொருத்தம்:</strong></u></span></p>
<p class="content">திருமணமான ஆணும் பெண்ணும் ஒருவருக்கொருவர் அன்பு வயப்பட்டு வாழ்தல் வசியம் எனப்படும். இது, ஒருவரையருவர் சார்ந்து வாழும் சுகத்தையும், ஒருவரையருவர் பாராட்டி வாழும் இயல்பையும் தரும். வசியப் பொருத்தம் இருந்தால் சிறப்பான குழந்தைகள் பிறக்க வாய்ப்பு உண்டு.</p>
<p class="content">இந்த வசியப் பொருத்தமானது ஆண், பெண் ராசிகளை அனுசரித்து கீழ்க்காணும்படி அமையும்.</p>
<p class="content">வசியப் பொருத்தமுடைய ராசிகள்:</p>
<p class="content">பெண் ராசி  -  ஆண் ராசி</p>
<p class="content">மேஷம் - சிம்மம், விருச்சிகம்</p>
<p class="content">ரிஷபம் - கடகம், துலாம்</p>
<p class="content">மிதுனம் - கன்னி</p>
<p class="content">கடகம் - விருச்சிகம், தனுசு</p>
<p class="content">சிம்மம்- மகரம்</p>
<p class="content">கன்னி - ரிஷபம், மீனம்</p>
<p class="content"><img alt="" align="right" width="200" height="212" src="http://cdnw.vikatan.com/sakthi/2014/02/mqywuy/images/p112c.jpg">துலாம் - மகரம்</p>
<p class="content">விருச்சிகம் - கடகம், கன்னி</p>
<p class="content">தனுசு -  மீனம்</p>
<p class="content">மகரம் - கும்பம்</p>
<p class="content">கும்பம் -  மீனம்</p>
<p class="content">மீனம் -  மகரம்</p>
<p class="content">மேலே குறிப்பிட்ட அட்டவணைப்படி இல்லாமல் ராசிகள் அமைந்தால், வசியப் பொருத்தம் அமையாது.</p>
<p class="content"><span style="color: #ff0000"><strong><u>ரஜ்ஜு பொருத்தம்:</u></strong></span></p>
<p class="content">நட்சத்திரங்களை ரஜ்ஜு வரிசையில் குறிப்பிட்டுள்ளனர்.</p>
<p class="content"><span style="color: #ff0000"><strong><span style="font-size: medium">*</span></strong></span> மிருகசீர்ஷம், சித்திரை, அவிட்டம் - சிரோ ரஜ்ஜு (சிரசு, தலை)</p>
<p class="content"><span style="color: #ff0000"><strong><span style="font-size: medium">*</span></strong></span> ரோகிணி, திருவாதிரை, ஹஸ்தம், ஸ்வாதி, திருவோணம், சதயம் - கண்ட ரஜ்ஜு (கழுத்து)</p>
<p class="content">3. கிருத்திகை, புனர்பூசம், உத்திரம், விசாகம், உத்திராடம், பூரட்டாதி - நாபி ரஜ்ஜு (உதரம்)</p>
<p class="content">4. பரணி, பூசம், பூரம், அனுஷம், பூராடம், உத்திரட்டாதி - ஊரு ரஜ்ஜு (துடை)</p>
<p class="content">5. அசுவினி, ஆயில்யம், மகம், கேட்டை, மூலம், ரேவதி - பாத ரஜ்ஜு (பாதம்)</p>
<p style="text-align: center"><img alt="" align="middle" width="520" height="347" src="http://cdnw.vikatan.com/sakthi/2014/02/mqywuy/images/p112b.jpg"></p>
<p class="content">ஆண், பெண் நட்சத்திரங்கள் ஒரே ரஜ்ஜுவில் இல்லாமல் இருப்பது நல்லது. ஒரே ரஜ்ஜுவானால் கீழ்க்காணும் தீய பலன் ஏற்படலாம்.</p>
<p class="content">1. சிரோ ரஜ்ஜு: கணவனுக்கு அற்ப ஆயுள்</p>
<p class="content">2. கண்ட ரஜ்ஜு: மனைவிக்கு அற்ப ஆயுள்</p>
<p class="content">3. நாபி ரஜ்ஜு: புத்திர தோஷம்</p>
<p class="content">4. ஊரு ரஜ்ஜு: பண நஷ்டங்கள், கடன்</p>
<p class="content">5. பாத ரஜ்ஜு: பிரயாணங்களில் தீமை</p>
<p class="content">பொதுவாக முதல் மூன்று (சிரோ ரஜ்ஜு, கண்ட ரஜ்ஜு, நாபி ரஜ்ஜு) ரஜ்ஜுக்களை கண்டிப்பாகப் பார்க்க வேண்டும்.</p>
<p style="text-align: center"><img alt="" align="middle" width="600" height="266" src="http://cdnw.vikatan.com/sakthi/2014/02/mqywuy/images/p112d.jpg"></p>
<p class="content"><span style="color: #ff0000"><u><strong>வேதைப் பொருத்தம்:</strong></u></span></p>
<p class="content">வேதை என்றால் ஒன்றுக்கொன்று தாக்குதல் அல்லது எதிர்மறை யாக அமைவது என்று பொருள். ஒன்றுக்கொன்று வேதையில் அமையும் நட்சத்திரங்களுக்கு திருமணப் பொருத்தம் அமையாது. எந்த நட்சத்திரத்துக்கு எந்த நட்சத்திரம் வேதை என்பதைத் தெரிந்துகொள்வது அவசியம்.</p>
<p class="content"><img alt="" align="right" width="100" height="194" src="http://cdnw.vikatan.com/sakthi/2014/02/mqywuy/images/p112f.jpg">அசுவினி - கேட்டை</p>
<p class="content">பரணி - அனுஷம்</p>
<p class="content">கார்த்திகை -  விசாகம்</p>
<p class="content">ரோகிணி - ஸ்வாதி</p>
<p class="content">திருவாதிரை - திருவோணம்</p>
<p class="content">புனர்பூசம் - உத்திராடம்</p>
<p class="content">பூசம் - பூராடம்</p>
<p class="content">ஆயில்யம் - மூலம்</p>
<p class="content">மகம் - ரேவதி</p>
<p class="content">பூரம் - உத்திரட்டாதி</p>
<p class="content">உத்திரம் - பூரட்டாதி</p>
<p class="content">அஸ்தம் - சதயம்</p>
<p class="content">மிருகசிரிடம், சித்திரை, அவிட்டம் ஒன்றுக்கொன்று வேதை.</p>
<p class="content">இந்த தசவிதப் பொருத்தங்களையும் ஆராய்ந்து, ஜாதகத்தின் ராசிச் சக்கரம், அம்சகச் சக்கரத்தில் உள்ள கிரக நிலைகளையும் ஆராய்ந்து திருமணப் பொருத்தத்தைத் தீர்மானிக்க வேண்டும்.</p>
<p style="text-align: center"><img align="middle" width="700" height="231" alt="" src="http://cdnw.vikatan.com/sakthi/2014/02/mqywuy/images/p112e(1).jpg"></p>
<p class="content">பல குடும்பங்களில் ஓரளவு ஜோதிட அறிவும் உள்ள ஒருசிலர் இருப்பார்கள்.  அவர்கள் பார்த்த உடனேயே இது பொருந்தும், இது பொருந்தாது என்று நட்சத்திரத்தை வைத்து முடிவு செய்கிறார்கள். இது தவறு. நமக்கு ரத்த அழுத்தம் ஏற்படும்போது அதன் விளைவுகள் நம் உடலில் தெரியலாம். அதை வைத்து நாம் ரத்த அழுத்தத்தை நிர்ணயிக்க முடியாது. மருத்துவர், ரத்த அழுத்தத்தைப் பரிசோதிக்கும் கருவியை வைத்துப் பரிசோதித்த பிறகே துல்லியமான முடிவு தெரியும். அதுபோல், நமக்கு அனுபவத்தில் ஜாதகப் பொருத்தம் பற்றிய விவரங்கள் தெரிந்தாலும், முடிவு செய்வதற்கு முன்பு அனுபவம் மிகுந்த ஜோதிடரை அணுகி ஆலோசிக்க வேண்டும்.</p>
<p class="content">தசவிதப் பொருத்தங்கள் போன்று 'எண்விதப் பொருத்த முறை’ என்று லஹரி முறையில் ஒரு கணக்கீடு உண்டு. இதுகுறித்து அடுத்த இதழில் அறிவோம்.</p>
<p style="text-align: right"><span style="color: #ff0000"><strong>- தொடரும்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மனைவியும் மாமியாரும்! </div>
<div class="subtitle1">மேலே... உயரே... உச்சியிலே..!  - 8</div>
<div class="subtitle2">வெ.இறையன்பு, ஓவியம்: அனந்த பத்மநாபன்</div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="143" alt="" src="http://cdnw.vikatan.com/sakthi/2014/02/mqywuy/images/p55.jpg"></p>
<p class="content"><span style="color: #ff0000"><strong>க</strong></span>லைகளிலும் மாற்றி யோசிப்பது நிகழ்ந்து வந்திருக்கிறது.  1915-ஆம் ஆண்டு, 'பக்’ என்னும் அமெரிக்கக் கேளிக்கை இதழில், இங்கிலாந்தைச் சேர்ந்த கார்ட்டூனிஸ்ட் வில்லியம் எலி ஹில் என்பவர், 'என் மனைவியும், என் மாமியாரும்’ எனும் தலைப்பில் கேலிச் சித்திரம் ஒன்றை வரைந்து, ''இருவரும் இதே படத்தில் இருக்கிறார்கள். கண்டுபிடியுங்கள்' என்று குறிப்பு வெளியிட்டார்.  </p>
<p class="content">அந்தப் படத்தை உற்றுப் பார்த்தால், ஒரு கோணத்தில் இளம் பெண்ணாகவும், மற்றொரு கோணத்தில் வயதான பெண்ணாகவும் தெரியும். அந்தப் படத்தை ஸ்டீபன் கோவே, 'வெற்றிக்கு ஏழு படிகள்’ எனும் தனது நூலில் பயன்படுத்தியிருப்பார்.  எந்தக் கோணத்தில் பார்க்கிறோம் என்பதே நம் சிந்தனையைத் தீர்மானிக்கிறது. எல்லாவற்றிலும்  இரண்டு கோணங்கள் உண்டு என்பதை வெளிப்படுத்தும்விதமாக, இந்தப் படம் மனவியல் வகுப்புகள் பலவற்றில் பயன்படுத்தப்படுகிறது.</p>
<p class="content">இதை அண்மைக் காலத்தில் மேற்கு கண்டுபிடித்ததைப் போலத் தோன்றினாலும், ஆயிரம் ஆண்டுகளுக்கு முன்பே இந்த உத்தியை நம் தமிழகத்தில் பயன்படுத்தியிருக்கிறார்கள். கும்பகோணம் தாராசுரம் என்கிற ஊரில் உள்ள ஐராவதேஸ்வரர் கோயிலில் யானை, காளை ஆகியவற்றைக் கொண்ட ஒரு சிற்பம் இருக்கிறது.  ஒரு பக்கத்திலிருந்து பார்த்தால் யானையைப் போலவும், இன்னொரு பக்கத்திலிருந்து பார்த்தால் காளையைப் போலவும் தோன்றும் அற்புதச் சிற்பம் இது.  </p>
<p class="content">இதைப் போன்ற நுணுக்கங்களைத் தமிழர்கள் தொன்றுதொட்டுப் பயன்படுத்தி வந்திருக்கிறார்கள். சேலம் தாரமங்கலத்தில் ஈஸ்வரன் கோயில் ஒன்று இருக்கிறது. அந்தக் கோயிலில் வாலி, ஸ்ரீராமன் ஆகிய இருவரின் சிற்பங்களும் இருக்கின்றன. ஸ்ரீராமன் வாலியைக் குறி பார்ப்பதைப் போன்ற அந்தச் சிற்பத்தில், ஸ்ரீராமனின் இடத்திலிருந்து பார்த்தால், வாலி தெரிவான்; ஆனால், வாலி சிற்பத்திலிருந்து பார்த்தால், ஸ்ரீராமன் தெரியமாட்டார். வாலியை ஸ்ரீராமன் மறைந்திருந்து தாக்கினார் என்கிற புராண சம்பவத்தை வெகு அழகாக உணர்த்தும் அற்புதச் சிற்பம் இது. மாற்றி யோசித்ததால் கிடைத்த சிற்பம்.</p>
<p style="text-align: center"><img align="middle" width="500" height="509" alt="" src="http://cdnw.vikatan.com/sakthi/2014/02/mqywuy/images/p55a.jpg"></p>
<p class="content">இன்னொரு சிற்பம், ரதி மன்மதன் இருவரையும் சித்திரிக்கிறது.  ரதி சிற்பம் இருக்கிற இடத்திலிருந்து பார்த்தால், மன்மதன் தெரிவான்; ஆனால், மன்மதன் இருக்கிற இடத்திலிருந்து பார்த்தால் ரதி தெரியமாட்டாள். காரணம், பெண்கள் ஆண்களை அவர்கள் அறியாமல் பார்ப்பார்கள் என்பதுதான். எவ்வளவு அழகாக இந்தச் செய்தியை இந்தச் சிற்பம் உணர்த்திவிடுகிறது.  கல்லிலே கவிதைகள் வடிப்பது என்பது இதுதான் போலிருக்கிறது.  </p>
<p class="content">கண்கள் ஏமாற்றக்கூடியவை. வரிசை விளக்குகளில் முதல் விளக்கு அணைந்து, அடுத்த விளக்கு எரிகிறது; பிறகு, இரண்டாவது அணைந்து, மூன்றாவது விளக்கு எரிகிறது; இதேபோல் தொடர்ச்சியாக அடுத்தடுத்த விளக்குகள் அணைந்து எரிகிற மாதிரி செய்தால், விளக்குகள் ஓடுவதைப் போன்ற ஒரு மாயத் தோற்றம் விழிகளுக்குத் தெரியும். இந்தக் கோட்பாட்டுக்கு 'ஃபை கோட்பாடு’ என்று பெயர். இதைக் கல்லிலே செய்து காட்டியவர்கள் தமிழர்கள்.</p>
<p class="content">சுசீந்திரம் போன்ற கோயில்களில் இசைத் தூண்கள் இருக்கின்றன. தட்டுகிற இடத்தைப் பொறுத்து சப்த சுரங்களும் ஒலிக்கின்றன.  இந்தக் கோயில் பல நூறு ஆண்டுகளுக்கு முன்னால் கட்டப்பட்டது என்பதிலிருந்தே, இந்த மண்ணுக்கென்று பண்கள் இருந்தன என்பதை அறியமுடியும்.  </p>
<p class="content">எந்தப் புதுச் சிந்தனையும் திடீரென்று உதித்துவிட முடியாது.  பழைய சிந்தனை கூட்டுப்புழுவாக மாறுகிறபோதுதான், அதிலிருந்து புதுச் சிந்தனை பட்டாம்பூச்சியாக கிளம்பிவருகிறது. இதை டி.எஸ்.எலியட் 'மரபும் தனித்துவமும்’ என்கிற கட்டுரையில் தெளிவாக்கியிருப்பார். இன்றைய கலை வடிவங்கள் நம் முன்னோர்களுடைய கலை வடிவத்தின் தொடர்ச்சியாகவே இருக்கின்றன.</p>
<p class="content">பாரம்பரிய சிந்தனை என்பது வலிமையானது. இன்று நாம் 'விழியியல் காட்சிப்பிழை’ என்கிற ஒன்றை விளக்குகிறோம்.  நாம் தவறான அனுமானத்துக்கு வருகிறோம் என்பதை உணர்த்தக்கூடிய பல படங்களும் நிகழ்வுகளும் இருக்கின்றன. இப்படியரு சிந்தனையை 2500 ஆண்டுகளுக்கு முன்பே கிரேக்கத்தில் செய்தார்கள்.</p>
<p class="content">அதீனா என்கிற தேவதைக்காக, பார்த்தினான் என்கிற கோயில் ஏதென்ஸ் நகரத்தில் அமைக்கப்பட்டது. அதீனா ஏற்படுத்தியதே ஏதென்ஸ் என்பது ஐதீகம். கி.மு. 447-ம் வருடம் கட்டத் தொடங்கப்பட்ட அந்தக் கோயில், வித்தியாசமான அமைப்பைக் கொண்டது. உண்மையில் அதன் தூண்கள் சாய்ந்திருந்தாலும், நேராக இருப்பதைப் போன்ற தோற்றத்தை ஏற்படுத்துபவை.  </p>
<p class="content"><img align="left" width="150" height="186" alt="" src="http://cdnw.vikatan.com/sakthi/2014/02/mqywuy/images/p55c.jpg">மனிதர்களின் புத்திக்கூர்மையைப் பரிசீலிக்கும் நிகழ்வுகள் தொடர்ந்தவண்ணமே இருக்கின்றன. அவற்றின் வடிவங்கள்தான் மாறுகின்றன. எல்லோருமே வெந்ததைத் தின்று வந்ததைப் பேசி வாழ்ந்துவிட்டுப் போகவில்லை. வித்தியாசமாக ஏதேனும் சிந்திக்க வேண்டும் என்று நினைத்தார்கள். தஞ்சை பெரிய கோயிலின் கூம்பு வடிவ அமைப்பு, இன்றைக்கும் பல வெளிநாட்டுக் கட்டடக் கலைஞர்களை ஆச்சரியத்துக்குள்ளாக்குகிறது.  தமிழக மன்னர்கள் வெளிநாட்டை வெற்றி கொண்டதன் அடையாளமாக அங்கு கோயிலையே கட்டினார்கள். ராஜேந்திர சோழன் மைசூரில் கட்டிய சிவன் கோயிலை இன்றைக்கும் பார்க்கலாம்.  </p>
<p class="content">அகமதாபாத்தில் ரயில் நிலையத்துக்கு அருகில், ஸாதி பஷீர் பள்ளிவாசல் இருக்கிறது. அதில் நான்கு கோபுரங்கள் இருந்தன. அவற்றை 'ஆடும் மினார்கள்’ என்று அழைப்பார்கள்.</p>
<p class="content">அங்கு இப்போது மூன்று மினார்கள் மட்டுமே இருக்கின்றன. ஒரு கோபுரத்தின் மீது ஏறி 90 அடி உயரத்துக்குப் போனால், நகர் முழுவதும் தெரியும். 60 அடிக்கு அப்பால் இன்னொரு கோபுரம் இருக்கிறது. அந்தக் கோபுரத்துக்குச் சென்று, அதை யாராவது பலமாக ஆட்டினால், இந்தக் கோபுரமும் லேசாக அசைவதை உணர முடியும். கட்டடக் கலை ஆச்சரியம் இது!</p>
<p class="content">சூயஸ் கால்வாயை வெட்டிய, பிரெஞ்சு நாட்டைச் சார்ந்த பெர்ட்டினான்ட் என்பவரின் பேரன், இந்தியாவை வெள்ளையர்கள் ஆண்ட போது, இந்த மினார்களைப் பற்றிக் கேள்விப்பட்டு, வைஸ்ராயிடம் அனுமதி கேட்டு, அந்த நுட்பத்தை</p>
<p class="content">அனுபவித்து அறியவேண்டும் என்று ஆவல் கொண்டார். எனவே, ஒரு கோபுரத்தை இடித்துப் பார்த்து, ஆராய்ச்சி செய்ய விரும்பினார். மறுபடியும் அந்தக் கோபுரத்தைக் கட்டித் தருவதாக வாக்குக் கொடுத்தார். மக்கள் எதிர்ப்புத் தெரிவித்தார்கள். இருந்தாலும், அவரது ஆர்வத்தையும், அவர் கொடுத்த உறுதிமொழியின் வேகத்தையும் பார்த்துச் சம்மதித்தார்கள். ஆனால், இடித்தவரால் எதையும் கண்டுபிடிக்க முடியவில்லை. இடித்த கோபுரத்தை மீண்டும் கட்டித் தரவும் இல்லை. அப்படியே போட்டுவிட்டு ஓடிப்போய்விட்டார். எனவே, இப்போது மூன்று மினார்கள் மட்டுமே இருக்கின்றன.  </p>
<p class="content">தமிழ்நாட்டின் கோயில்களில், யாளி என்கிற கற்பனை மிருகம் ஒன்று இருப்பதைப் பார்க்கலாம். அதன் வாயில், கல்லொன்று உருளும். கல்லை உருட்ட லாம்; ஆனால், வெளியே எடுக்க முடியாது. எப்படி அந்தக் கல்லை உள்ளே வைத்திருப்பார்கள் என்பது இன்றைக்கும் நாம் ஆச்சரியப்படுகிற சிற்ப நுட்பம்.  </p>
<p class="content">விழியியல் காட்சிப்பிழையைப் பற்றி 2300 ஆண்டுகளுக்கு முன்பே கன்ஃபூஷியஸுக்கும் லாவோட்ஸுவின் சீடர்களுக்கும் இடையே வாக்குவாதம் நடந்தது.  </p>
<p class="content">கன்ஃபூஷியஸ் மேம்போக்கான அறிவுடையவர் என்பது லாவோட்ஸு வின் எண்ணம். அவருடைய அறிவின் விசாலத்தைக் கண்டு கன்ஃபூஷியஸ் மிரண்டது உண்டு. ஒருமுறை, லாவோட்ஸுவின் சீடர்கள் கன்ஃபூஷியஸிடம், 'காலையில் சூரிய உதயத்தின்போது சூரியன் பெரிதாகத் தெரிகிறது. ஆனால், மதியம் சிறிதாகத்தான் தெரிகிறது. காலையிலும் மாலையிலும் பெரிதாகத் தெரியும் சூரியன் சுடுவதில்லை. அருகில் இருக்கிற பொருள்கள்தான் பெரிதாக இருக்கும். எனில், காலையிலும் மாலையிலும்தான் வெயில் அதிகம் சுட்டெரிக்கவேண்டும். ஆனால், மதிய வேளையில்தான் வெயில் கொதிக்கிறது. இது எப்படிச் சாத்தியம்?' என்று கேட்டார்கள்.  </p>
<p class="content">கன்ஃபூஷியஸ் பதில் சொல்ல முடியாமல் திகைத்தார். இது விழியியல் காட்சிப்பிழையால்தான் நிகழ்கிறது. காலையில் உண்மையில் சூரியன் உதயத்தின்போது பெரிதான வடிவத்தில் இல்லை. தரையையட்டி உதயம்</p>
<p class="content">நிகழ்வதுபோல் தோன்றுவதால், நாம் அதைப் பார்க்கிற பொருட்களின் ஊடாக அது பெரிதுபோல் நமக்குத் தோன்றுகிறது. மரங்களின் ஊடாக, அலைகளின் ஊடாக, மலைகளின் ஊடாக அதைக் காண்கிறபோது, அதன் மொத்த வடிவம் நமக்குத் தோன்றி, பெரிதுபோலத் தோன்றுகிறது.  தூரத்தில் இருப்பதால்தான் காலைச் சூரியனையோ, அஸ்தமனச் சூரியனையோ எளிதில் பார்க்க முடிகிறது. நண்பகலில் சூரியனை உற்றுப்பார்த்தால், விழித்திரை எரிந்துவிடும்.</p>
<p class="content">இந்த நுட்பத்தை அப்போதே லாவோட்ஸுவின் சீடர்கள் தெரிந்துவைத் திருந்தார்கள். பழைமையை மறுஉருவாக்கம் செய்கிறபோதுதான் புதுமைக்குப் பல பரிமாணங்கள் புலப்படுகின்றன.  </p>
<p class="content"><img align="right" width="120" height="273" alt="" src="http://cdnw.vikatan.com/sakthi/2014/02/mqywuy/images/p55b.jpg">எல்லாவற்றையும் ஒட்டுமொத்தமாகப் பார்க்கத் தெரிந்தவர்களால்தான் உண்மையை உணரமுடியும். கிருஷ்ணதேவராயரிடம் அப்பாஜி என்கிற அமைச்சர் இருந்தார்.  அவருடைய புத்திக்கூர்மை பலருக்கும் தெரியும். அவரை தில்லி பாதுஷா தனது சபைக்கு வரவழைத்து, அவரின் அறிவாற்றலைச் சோதித்துப் பார்க்க விரும்பினார். ஒரு காவலாளியை தன்னைப் போலவே வேஷமிடச் செய்து, அரியாசனத்தில் அமர்த்தி வைத்துவிட்டு, தான் ஒரு சாதாரண வேலைக்காரனைப் போல வேடமணிந்து, ஒரு மூலையில் ஒதுங்கி நின்றிருந்தார்.</p>
<p class="content">அவைக்குள் நுழைந்த அப்பாஜி அரியணையில் இருந்தவரை ஒரு பார்வை பார்த்தார்; பிறகு, அவையைப் பார்த்தார். பின்னர், காவலாளி உருவத்தில் நின்றிருந்த பாதுஷாவிடம் நேராகச் சென்று வணக்கம் தெரிவித்துவிட்டு, 'பாதுஷா அவர்களே! எதற்காகச் சிரமப்பட்டுக்கொண்டு இங்கே நிற்கிறீர்கள்?' என்று கேட்டார்.</p>
<p class="content">அப்பாஜியின் திறமையைக் கண்டு பாதுஷாவும் சபையோரும் வியப்பும் திகைப்பும் அடைந்தார்கள். பாதுஷா தனது வேடத்தைக் களைந்துவிட்டு, அரியாசனத்தில் அமர்ந்தார். அப்பாஜியையும் ஓர் உயர்ந்த ஆசனத்தில் அமர வைத்தார்.</p>
<p class="content">'அப்பாஜி! சிம்மாசனத்தில் அமர்ந்திருந்தது நானல்ல என்று எப்படித் தெரிந்து கொண்டீர்கள்?' என்று வியப்பு மேலிடக் கேட்டார் பாதுஷா.</p>
<p class="content">'பாதுஷா அவர்களே! தங்களை அடையாளம் கண்டுகொள்ள நான் அதிகம் சிரமப்படவில்லை. அரியணையில் அமர்ந்திருந்தவரை யாருமே லட்சியம் செய்ததாகத் தெரியவில்லை. காவலாளி வேடத்தில் நின்று கொண்டிருந்த தங்கள் பக்கமே அவர்கள் பயபக்தியுடன் பார்த்துக் கொண்டிருந்தார்கள். அதை வைத்துத்தான் கண்டுபிடித்தேன்' என்றார் அப்பாஜி.</p>
<p style="text-align: right"><span style="color: #ff0000"><strong>(இன்னும் மேலே...)</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">உலகம் முழுதும் தாய்நாடே! </div>
<div class="subtitle1">நாளை நமக்காக! </div>
<div class="subtitle2">திருப்பூர் கிருஷ்ணன்,  ஓவியம்: மகேஸ் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>தா</strong></span>ய்நாட்டுப் பற்று என்பதுகூட ஒரு குறுகிய மனப் பான்மை என்று கருதும் அளவுக்கு, உலகமே ஒவ்வொரு மனிதனின் தாய்நாடாக மாறவேண்டும் என விரும்பிய மெய்ஞ்ஞானிகள் உண்டு.</p>
<p class="content">''பிரெஞ்சு தேசம் பிறப்பால் என் தாய்நாடு. ஆனால், இந்தியாவையும் என் தாய்நாடாக நான் தேர்வுசெய்துகொண்டிருக்கிறேன்'' என்றார் ஸ்ரீஅரவிந்த அன்னை.</p>
<p class="content">உலகம் முழுவதும் நம்முடையது எனக் கருதத் தொடங்கி விட்டால் இனப் பகைமைக்கோ, மொழிப் பகைமைக்கோ, மதப் பகைமைக்கோ இடமில்லை. 'யாதும் ஊரே, யாவரும் கேளிர்’ என்று கணியன் பூங்குன்றனார் சொன்னது இதைத்தான்.</p>
<p class="content">வருங்கால இளைஞர்கள் இத்தகைய உணர்வு உள்ளவர்களாகத்தான் உருவாவார்கள். உலகின் எல்லா நாடுகளிலிருந்தும் மண் எடுத்து வந்து ஆரோவில் அமைப்பை புதுச்சேரியில் உருவாக்கினார் ஸ்ரீஅன்னை. உலக மனிதர்கள் அனைவரின் சகோதரத்துவமே ஸ்ரீஅன்னையின் லட்சியம்.</p>
<p class="content"><img align="left" width="120" height="142" alt="" src="http://cdnw.vikatan.com/sakthi/2014/02/mqywuy/images/p60a.jpg">இந்த லட்சியம், ராமாயண காலத்திலேயே இன்னும் விரிவாக நம் பாரதத்தில் தோன்றிவிட்டது.</p>
<p class="content">'குகனொடும் ஐவரானோம்; குன்று சூழ்வான் மகனொடும் அறுவரானோம்; விபீஷணா, உன்னோடு எழுவரானோம்!’ என்று, உடன்பிறந்த மூவரோடு உடன்பிறவாத மூவரையும் சகோதரர் களாக ஏற்றானே ராமபிரான்! அதில், குகன் கீழ்நிலைப்பட்ட வேடன்; இன்னொருவன், வானரம்; மற்றொருவன், பிறப்பால் அரக்கன். இதைவிட உயரிய சகோதரத்துவம் எங்கு உண்டு?</p>
<p class="content">இந்த லட்சிய நிலையை அடைவதில் எத்தனையோ சிக்கல்கள்! எல்லா மனிதர்களும் கடவுளின் பிள்ளை கள் என்ற வகையில் அனைவரும் உடன்பிறந்த சகோதரர்களே என்ற உணர்வை எவ்விதம் தோற்று விப்பது?</p>
<p class="content">இதற்கு ஒரு வழி சொன்னார் டால்ஸ்டாயின் புதல்வர். ஸ்ரீஅன்னை ஒருமுறை ஜப்பான் சென்றார். அங்கே அவரைச் சந்திக்க வந்தார் அவர்.</p>
<p class="content">''அன்னையே! உலகம் முழுவதும் சகோதரர்களாக அன்போடு வாழ, சுலபமான இரண்டு வழிகள் இருக்கின்றன. உலகில் எல்லா ஆண்களுக்கும் ஒருவிதமாகவும், எல்லாப் பெண்களுக்கும் இன்னொருவிதமாகவும் சீருடையைத் தோற்றுவித்துவிடுங்கள். உலக மக்கள் அனைவரும் ஆங்கில மொழியைத்தான் பயன்படுத்தவேண்டும் என்று கட்டளை இடுங்கள். உடையும் மொழியும் ஒன்றானால், பேதங்கள் அகன்று, ஒற்றுமை தோன்றிவிடும்'' என்றார் அவர்.</p>
<p class="content">அதைக் கேட்ட ஸ்ரீஅன்னை கலகலவென நகைத்தார். 'அப்படிப்பட்ட ஒற்றுமை அல்ல கடவுளின் விருப்பம்’ என விளக்கினார். ''நீங்கள் சொல்வது சரி என்றால், கடவுள் ஏன் ஒவ்வொரு மனிதனின் முகத்தையும் வித்தியாசமாகப் படைக்க வேண்டும்? எல்லா ஆண் களின் முகமும் ஒன்றாகவும், எல்லாப் பெண்களின் முகமும் ஒன்றாகவும் அல்லவா இருந்திருக்க வேண்டும்? அப்படி இல்லையே? எனவே, கடவுளின் திட்டம் இதுவல்ல. வேற்றுமையில் ஒற்றுமை காண்பதே கடவுளின் விருப்பம். நாம் வேறுபாடுகளோடு வாழ்ந்துகொண்டே ஒற்றுமையை நிலைநாட்டுவதன் மூலம் கடவுளின் விருப்பத்தைச் சாதிக்கவேண்டும். எல்லா மொழிகளும், எல்லா இனங்களும், எல்லா மதங்களும் இருக்கட்டும். அவற்றை அந்தந்த வகையில் போஷித்துக் கொண்டே நாம் மகத்தான ஒற்றுமையுடன் வாழ முடியும்'' என்றார் ஸ்ரீஅன்னை.</p>
<p style="text-align: center"><img align="middle" width="480" height="590" alt="" src="http://cdnw.vikatan.com/sakthi/2014/02/mqywuy/images/p60.jpg"></p>
<p class="content">எத்தகைய விஞ்ஞானபூர்வமான தீர்க்க தரிசனம்! வேற்றுமைகளை ஒருபோதும் ஒழிக்க முடியாது. ஆனால், அந்த வேற்றுமைகளின் ஊடாகவே அன்பென்னும் சரடால் மிகச் சிறந்த ஒற்றுமையை நிலைநாட்டிவிட முடியும்.</p>
<p class="content">'எல்லோரும் இன்புற்றிருக்க நினைப்பதுவே யல்லாமல் வேறொன்றறியேன் பராபரமே’ என்றார் தாயுமானவர். தமிழர்கள் மட்டும் இன்புற்றிருக்கவேண்டும் என்று அவர் கேட்கவில்லை. அவரது பிரார்த்தனை எல்லோருக்குமானது. ஒரு தாய் தன் எல்லாக் குழந்தைகளையும் ஒன்றுபோலத்தான் நேசிப்பாள். ஞானிகள் தாயைப் போன்றவர்கள்.</p>
<p class="content">பரமஹம்சர் புல்லில் படுத்திருந்தார். இந்தப் பிரபஞ்சமே தாம்தான் என்ற உணர்வில் தோய்ந்திருந்தார். அப்போது, சற்றுத் தொலைவில் புல்வெளியில் திம் திம் என தரை அதிர நடந்து சென்றார் ஒருவர். 'அங்கே அவர் நடப்பதால், இங்கே என் மார்பு வலிக்கிறதே’ என்றார் பரமஹம்சர். அவர் மார்பு சிவந்து விட்டது. ஞானிகள் உலகம் முழுவதும் தாங்கள் இருப்பதாகவும், உலகமே தாங்கள்தான் என்றும் உணர்வு கொள்வார்கள். அதனால்தான் உலகில் உள்ள அனைவரையும் அவர்களால் சமமாக நேசிக்க முடிகிறது.</p>
<p class="content">ஆனந்தமயி என்றொரு பெண் சித்தர் இருந்தார். மறைந்த பாரதப் பிரதமர் இந்திரா காந்தியின் சமகாலத்தவர் அவர். இந்திராகாந்தி அவரிடம் ருத்திராட்ச மாலை வாங்கி அணிந்துகொண்டிருக்கிறார். தம் காலத்தில் தமது பிரசன்னத்தாலேயே ஏராளமான பேரை ஆன்மிக அலையில் தோய வைத்தவர் ஆனந்தமயி. அவரைச் சுற்றி எப்போதும் ஒரு கூட்டம் இருக்கும். தனிமையை வேண்டி, அவர் திடீர் திடீர் என்று பல ஊர்களில் உள்ள பாழடைந்த கோயில்களுக்குப் போய், நிஷ்டையில் தோய்ந்துவிடுவார். ஆனாலும் அடியவர்கள் எவ்விதமோ அவர் அங்கிருப்பதை அறிந்துகொண்டு, அவர் முன் போய், தாங்களும் தியானத்தில் ஆழ்வார்கள்.  </p>
<p class="content">இதைக் கவனித்து வந்த பத்திரிகை நிருபர் ஒருவருக்கு ஆச்சரியம்! ஆனந்தமயி தேவி செல்லுமிடங்கள் எல்லாம் அவரின் அடியவர்களுக்கு எப்படித் தெரிகின்றன? அவர் எங்கு சென்றாலும் எப்படி இவர்கள் போய் இணைந்துகொள்கிறார்கள்?</p>
<p class="content">ஆனந்தமயி தேவியிடமே இதுபற்றிக் கேட்டார் அவர். அதற்கு ஆனந்தமயி சொன்ன பதில்தான் அத்வைதத்தின் விளக்கம். ஆனந்தமயி சொன்னார்... ''என் உடன்வரும் இவர்களெல்லாம் என் உடலின் ஒரு பகுதிதானே? என்னை விட்டுவிட்டு இவர்கள் எங்கே போவார்கள்?''</p>
<p class="content">மனித உடல்கள் ஒவ்வொன்றும் வெவ்வேறு அல்ல; ஒரே பேருடலின் தனித்தனிக் கூறுகள்தான் அவை என்று நினைக்க, எத்தனை உயர்வான மனம் வேண்டும்? அப்படியோர் எண்ணம் தோன்றிவிட்டால், அடுத்தவர்களுக்குக் கனவிலும் தீங்கு நினைப்போமா நாம்?</p>
<p class="content">சகோதரத்துவத்தில், மனித குலம் தாண்டிய அடுத்த கட்டத்துக்குச் சென்றார் வள்ளலார். 'வாடிய பயிரைக் கண்டபோதெல்லாம் வாடினேன்’ என்று பயிர்பச்சைகளின் வாட்டத்துக்காகவும் தான் வாடினார். புலாலை மறுத்தவர் அவர். பிற உயிர்களை மட்டுமல்ல, தாவரங்களையும் தம் உயிர்போல் கருதிய அருளாளர்.</p>
<p class="content"><img align="right" width="230" height="355" alt="" src="http://cdnw.vikatan.com/sakthi/2014/02/mqywuy/images/p60b.jpg">புத்தரும் புலால் மறுப்பாளர்தான். பிம்பிசாரன் அரண்மனையில், யாகத்தில் பலியிட ஆடுகள் கொண்டு செல்லப்பட்டன. அவற்றில் கால் ஊனமான ஒரு குட்டி ஆட்டின் மீது, புத்தரின் பார்வை விழுந்தது. தமது ரோஜாப்பூ போன்ற கரங்களில், அந்தக் குட்டி ஆட்டை மல்லிகை மாலைபோல் தூக்கிக்கொண்டு, பிம்பிசாரன் முன் சென்றார். மன்னனிடம் தம் விவாதத்தை முன்வைத்தார். அந்தச் சாதுர்யத்தை 'ஆசிய ஜோதி’ என்ற கவிதை நூலில் அழகுபட எழுதுகிறார் கவிமணி தேசிக விநாயகம் பிள்ளை. 'மைந்தருள் ஊமை மகனை மற்றொரு மகன் வாளால் அரிந்து கறி சமைத்தால், தந்தையும் உண்டு களிப்பதுண்டோ?’ என்பது கவிமணியின் தமிழில் புத்தர் வினவும் வினா. பிம்பிசாரன் மனம் மாறினான் என்பதைச் சொல்லவா வேண்டும்? மனிதர்களுக்கு இணையாக ஆடுகளையும் சகோதரர்களாக நினைத்த புத்தரின் மனநிலை எத்தனை உயர்வானது!</p>
<p class="content">உமர்கயாமின் பாடலொன்று பிரபஞ்சத்தில் உள்ள அத்தனை பொருட்களையுமே சகோதர பாசத்துடன் காண்கிறது. உமர்கயாம் கவிதைகளை எளிய தமிழில் மொழிபெயர்த்த கவிமணி, அந்தச் சிந்தனையையும் அழகாக எழுதுகிறார்.</p>
<p class="content">ஒரு குயவன் பானை செய்வதற்காக மண்ணைப் பிசைந்து கொண்டிருந்தான். அவன் மண்ணைப் பிசைவது, உமர்கயாமின் மனத்தைப் பிசைகிறதாம். கவிதை இப்படிச் செல்கிறது...</p>
<p class="content">'மண்ணை எடுத்து ஒரு குயவன் மயக்கிப் பிசையும் வேளையிலே<br>
திண்ணை அருகே சென்றிருந்தேன், செய்யும் செயலும் கண்டிருந்தேன்.<br>
அண்ணா மெல்ல மெல்ல என அமைந்த அழுகைக் குரல் கேட்டேன்.<br>
கண்ணிற் காணாத் தன் நாவால் களிமண் கரைவது என உணர்ந்தேன்!’</p>
<p class="content">இத்தகைய சிந்தனைகள் பரவுமானால், நாம் சுற்றுச்சூழலில் பாதிப்பை உருவாக்குவோமா? நாடு, மொழி, இனம், மதம் இவற்றால் பேதங்கள் பாராட்டுவோமா?</p>
<p class="content">உலகின் எந்த நாட்டுக்கும் விசாவோ, பாஸ்போர்ட்டோ இல்லாமல், நம் சொந்த நாடு என்ற உணர்வோடு போய்வரும் காலம் இன்றில்லா விட்டாலும், என்றேனும் ஒருநாள் உருவாகத்தானே வேண்டும்? அதுதானே நாகரிகத்தின் வளர்ச்சி? அந்த நாளின் வருகையைத் துரிதப்படுத்தும் வகையில் நாம் எப்படி இன்று நடந்துகொள்ளப் போகிறோம் என்பதுதான், இப்போது நம் முன் உள்ள கேள்வி!</p>
<p style="text-align: right"><span style="color: #ff0000"><strong>(சிறகு விரிப்போம்)</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கலகல கடைசிப் பக்கம்</div>
<div class="subtitle1">வினை விதைத்தால்..! </div>
<div class="subtitle2">வீயெஸ்வி, ஓவியம்: சசி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>''நே</strong></span>த்து ஹோமுக்குப் போய் அப்பா அம்மாவைப் பார்த்துட்டு வந்தேன்...'' என்றபடியே என் எதிரில் அமர்ந்த நண்பருக்கு 53 வயது, 7 மாதம், 17 நாட்கள்.</p>
<p class="content">''எப்படி இருக்காங்க?'' என்று கேட்டேன்.</p>
<p class="content">''ம்... சௌக்கியமாதான் இருக்காங்க. ஆனா, தங்கியிருக்கிற இடம்தான் கீக்கிடமா இருக்கு! சின்ன ஹால்; அதைவிட சின்னதா ஒரு பெட்ரூம்; மூட்டைப்பூச்சி வாசம் செய்யும் பழைய கட்டில்; அழுக்குத் தலையணை, போர்வை; சின்னதா ஒரு டாய்லெட்; அங்கே நின்னு குளிக்கறதே கஷ்டம்.''</p>
<p class="content">''உங்க அப்பாவுக்கு எல்லாமே படுசுத்தமா இருக்கணுமே..?''</p>
<p class="content">''அதுக்கென்ன செய்றது? லட்சம் லட்சமா டெபாசிட் கட்டியாச்சு. கொஞ்சம் அட்ஜெஸ்ட் பண்ணிட்டுதான் போகணும்.''</p>
<p class="content">''சரி... சாப்பாடு எப்படி?''</p>
<p class="content">''அரை கிலோ மீட்டர் தொலைவுல கேன்டீன் இருக்கு. காபி, சாப்பாடு, டிபன்னு ஒவ்வொண்ணுத்துக்கும் தினமும் நடந்து போகணும். செம்மண் தரை. மழை பெஞ்சா சேறு, சகதி வேற!''</p>
<p class="content">''போகட்டும்... சாப்பாடு டேஸ்ட் எப்படி இருக்காம்?''</p>
<p class="content">''சுமார்தான். நானே சாப்பிட்டுப் பார்த்தேன். அரிசி சரியா வேகல. சாம்பார்ல உப்பு கம்மி. தயிர் கிடையாது. மோரும் சுமார்தான்''</p>
<p class="content"><img align="left" width="250" height="355" alt="" src="http://cdnw.vikatan.com/sakthi/2014/02/mqywuy/images/p98.jpg">''உங்க அம்மா கைப்பக்குவம் அலாதியா இருக்கும். நிறைய தடவை நானே சாப்பிட்டிருக்கேன். ஹோம் சாப்பாட்டை, பாவம் அவங்க ரெண்டு பேரும் எப்படித்தான் சாப்பிடறாங்களோ?''</p>
<p class="content">''வேற வழி... மாசமானா பத்தாயிரம் ரூபாய் கட்டிட்டு வர்றோமே! போடறதை விழுங்கத்தான் வேணும். ஆனா, ரெண்டு பேரையும் பார்த்தா சந்தோஷமா இருக்கிற மாதிரிதான் தெரியுது!''</p>
<p class="content">''வெளில அப்படித்தான் தெரியும். அதிருக்கட்டும்... உன் பொண்ணு, பிள்ளையெல்லாம் எப்படி இருக்காங்க?''</p>
<p class="content">''ஜாம் ஜாம்னு இருக்காங்க. பெரியவன் நியூஜெர்ஸில இருக்கான். அவனுக்கு ஒரு குழந்தை. பொண்ணு, ஆஸ்திரேலியாவுல இருக்கா. அவளுக்கும் ஒரு குழந்தை. மாப்பிள்ளைக்கு பெரிய வேலை. தேவைக்கு அதிகமாகவே சம்பளம்...''</p>
<p class="content">''ஸோ, இங்கே நீயும் உன் மனைவியும் மட்டும்தான்..?''</p>
<p class="content">''ஆமா. பெரிய வீடு; ஏ.சி., டி.வி-ன்னு எல்லா வசதியும் இருக்கு. சமையலுக்கு வீட்டோடு ஆள் போட்டாச்சு. என்ன ஒண்ணு, பேரக் குழந்தைகளோடு விளையாட எங்களுக்குக் கொடுத்து வைக்கலை. ஸ்கைப்ல பார்த்து சந்தோஷப்பட்டுக்கறோம்!''</p>
<p class="content">'பின்னே? விதை ஒண்ணு போட்டா சுரை ஒண்ணா முளைக்கும்?’ என்று நான் முணுமுணுத்தது நண்பரின் காதுகளில் விழுந்துவிட்டது போலும்..!</p>
<p class="content">பேய் அறைந்தது போலாயிற்று அவரின் முகம். பார்க்கலாம், அந்த அறைக்குப் பலன் இல்லாமலா போய்விடும்?!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நடராஜர் இஷ்டம்!</div>
<div class="subtitle1">தில்லை  தீட்சிதர்கள் வரலாறு</div>
<div class="subtitle2">வி.ராம்ஜி </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><img alt="" align="left" width="200" height="200" src="http://cdnw.vikatan.com/sakthi/2014/02/mqywuy/images/p88b.jpg">கோயில்</strong></span> என்ற சொல்லுக்கு இறைவன் வாழும் இல்லம் என்று பொருள். வைஷ்ணவர்களுக்கு கோயில் என்றாலே, அது திருவரங்கம்தான்! எனில், சைவர்களுக்கு? ஆனந்தக் கூத்தன் ஸ்ரீநடராஜ பெருமான் கோலோச்சும் சிதம்பரம் ஆலயத்தைதான் அவர்கள் 'கோயில்’ என்று சொல்வார்கள்.</p>
<p class="content">இங்கே, நடராஜ பெருமான் மட்டுமல்ல, அவரை அனுதினமும் பூஜித்து வரும் தீட்சிதர்களும் கவனிக்கத்தக்கவர்கள். சிதம்பரத்துக்குத் தில்லை, தில்லையம்பதி என்றெல்லாம் பல பெயர்கள் உண்டு. இங்கே உள்ள தீட்சிதர்களை, தில்லைவாழ் அந்தணர்கள் என்று குறிப்பிடாத புராணங்களோ, சரித்திரங்களோ, இலக்கியங்களோ இல்லை எனலாம்.</p>
<p class="content">'தில்லை மூவாயிரம்’ என்றொரு வாசகம் மிகப் புராதனமானது. அதாவது, தில்லைவாழ் அந்தணர்கள் எனப்படும் தீட்சிதர்கள் மூவாயிரம் பேரைக் குறிப்பிடும் வாசகம் அது.</p>
<p class="content"><span style="color: #ff0000"><strong>பா</strong></span>ற்கடலில் ஆதிசேஷன்மீது பள்ளிகொண்டிருக்கும் திருமாலின் எடை திடீரெனக் கூடியது. சதாசர்வ காலமும் அவரைத் தாங்கிக்கொண்டிருக்கும் ஆதிசேஷனுக்கு, 'அட... என்ன இப்படி எடை கூடியிருக்கிறது!’ என ஆச்சரியம். திருமாலிடமே கேட்டார். 'சிவனாரின் திருநடனத்தில் களிப்புற்றேன். அந்தப் பூரிப்பில், உடல் எடை கூடிப்போயிருக்கும்’ என்றார் மாலவன். அதைக் கேட்டு ஏதோ முணுமுணுத்தார் ஆதிசேஷன். அந்த முணுமுணுப்பைத் திருமால் அறியாமல் இருப்பாரா? 'என்ன முணுமுணுக்கிறாய் ஆதிசேஷா? தயங்காமல் சொல்!’ என்றார். 'ஈசனின் திருநடனத்தைத் தரிசிக்கும் ஆசை பரந்தாமனான உங்களுக்கே இருக்கும்போது, நானெல்லாம் எம்மாத்திரம்? எனக்கு மட்டும் விருப்பம் இருக்காதா?’ என்று கேட்டார் ஆதிசேஷன்.</p>
<p class="content">'அவ்வளவுதானே... இப்போதே பூலோகத்தில் பிறப்பெடுத்து, சிவபெருமானின் நடனத்தைத் தரிசிப்பாயாக!’ என்று அருளினார் திருமால். அதையடுத்து, சிவனாரே ஆதிசேஷனிடம், 'தில்லை வனத்தில் தவத்திலும் பூஜையிலும் ஈடுபட்டிருக்கும் வியாக்ரபாதர் எனும் முனிவருடன் சேர்ந்து செயல்படுவாயாக!’ என அசரீரியாகச் சொல்ல... பூலோகத்தில் பிறப்பெடுத்து, பதஞ்சலி முனிவர் என எல்லோராலும் வணங்கப்பட்ட அந்த முனிவர், தில்லை வனம் வந்தார். வியாக்ரபாத முனிவருடன் நட்பானார். சிவபூஜையில் ஈடுபட்டார்.</p>
<p class="content">தை மாதத்தில், வியாழக்கிழமையும் பூச நட்சத்திரமும் கூடிய நன்னாளில், ஆனந்த நடனக் காட்சியை வியாக்ரபாதருக்கும், பதஞ்சலி முனிவருக்கும், தேவர்பெருமக்களுக்கும் காட்டி அருளினார் ஆனந்தக் கூத்தன். அந்த வேளையில், திருக்கயிலாயத்தில் இருந்து சிவனாருடன் மூவாயிரம் வேத விற்பன்னர் களும் வந்தார்கள். அவர்களுக்கு குருவாக இருந்து நடராஜ பெருமானே வேதங்களைத் தந்தருளினாராம். ஈசனிடமே தீட்சை பெற்றவர்கள் எனும் பெருமைக்கு உரியவர்கள் ஆனதால், அந்த மூவாயிரம் பேரும் தீட்சிதர்கள் என்று அழைக்கப்பட்டார்கள்.</p>
<p class="content">''திருக்கயிலாயத்தில் இருந்து சிவபெருமா னோடு மொத்தம் எழுபத்து எட்டாயிரம் முனிவர்கள் வந்தார்களாம். அதுல சிவபெருமானை குருவாகக் கொண்டு உபதேசம் பெற்ற மூவாயிரம் அந்தணர்களை தீட்சிதர்கள்னு சொல்லுவாங்க. தீட்சை பெற்றவர்கள், தீட்சிதர்கள்!</p>
<p class="content"><img align="left" width="300" height="532" alt="" src="http://cdnw.vikatan.com/sakthi/2014/02/mqywuy/images/p88(1).jpg">'தில்லைப் பெண் எல்லை தாண்டாள்’னு ஒரு சொல்வழக்கு உண்டு. அதாவது, தீட்சிதர் கள் குடும்பங்களுக்குள்ளேயே திருமணம் செய்துகொள்வார்கள்; வெளியே பெண் எடுப்பதில்லை. வெளியூருக்கும் செல்வதில்லை. ஸ்ரீவத்ஸ கோத்திரம், கௌண்டின்ய கோத்திரம், ரிஷிக்யான்யர் கோத்திரம், விஸ்வாமித்திர கோத்திரம்னு நாலு கோத்திரங்கள் தீட்சிதர்களுள் உண்டு. இந்த நான்கு கோத்திரங்களுக்குள்தான் பெண் எடுத்து, பெண் கொடுத்து (அவரவர் கோத்திரத்தைத் தவிர, மற்ற கோத்திரங்களில்) கொள்வோம்'' என்கிறார் சிவசங்கர தீட்சிதர்.</p>
<p class="content">''தீட்சிதர் குடும்பத்தில் பிறந்த ஆண் குழந்தை, பிறந்த உடனேயோ அல்லது வளர்ந்ததுமோ, தீட்சிதர் எனும் பட்டத்துக்கு, கௌரவத்துக்கு வந்துவிடமுடியாது. உபநயனம் எனப்படும் பூணூல் வைபவம் முடிந்த பின்னரும் தீட்சிதர் ஆகிவிட முடியாது.திருமணமாகி, மாங்கல்யதாரணம் எனப்படும் தாலி கட்டுகிற வைபவம் நடந்து முடிந்த அந்த நிமிடத்திலிருந்துதான் அவர் தீட்சிதர் எனும் அடைமொழியுடன் அழைக்கப்படுகிறார்'' என்கிறார் சிவசங்கர தீட்சிதர். தன் 18 வயதில் இருந்து பூஜையில் ஈடுபட்டு வரும் இவர், திருமணமான ஐந்தாம் நாளிலிருந்து கோயிலில் பூஜை செய்து வருவதாகச் சொல்கிறார். இவரின் வயது 75.</p>
<p class="content">''கிழக்கு வீதி, தெற்கு வீதி, மேல வீதி, வடக்கு வீதினு கோயில் மதிலைச் சுற்றி உள்ள நான்கு வீதிகள்தான் தீட்சிதர்களின் உலகம். இந்தத் தெருக்களையும் ஆடல்வல்லானையும் தவிர, எங்களுக்கு வேறு ஒன்றும் தெரியாது'' என நா தழுதழுக்கச் சொல்கிறார் இவர்.</p>
<p class="content">ஞானசம்பந்தர், ஸ்ரீநடராஜ பெருமானைத் தரிசிக்கும் ஆவலில் தில்லையம்பதிக்கு வந்தார். அங்கே தீட்சிதர்களையும், அவர்கள் செய்து வரும் பூஜைகளையும் அறிந்து, ''நான் இங்கு தங்கமாட்டேன். கடவுளுக்குத் தொண்டு செய்யும் அடியவர்களை, கடவுளே விரும்பி அமர வைத்துள்ள பூமி இது. இங்கே படுத்து உறங்குவதும், மல ஜலம் கழிப்பதும் தகாத செயல்'' என்று சொல்லிவிட்டு, அருகில் உள்ள கொற்றவன்குடி எனும் கிராமத்துக்குச் சென்று தங்கினார்.</p>
<p class="content"><span style="color: #ff6600">'கற்றாங்கு எரியோம்பி கலியை வாராமே<br>
செற்றார் வாழ்த்தில்லை சிற்றம்பலமேய<br>
உற்றா வெண்திங்கள் முதல்வன் பாதமே<br>
பற்றா நின்றாரைப் பற்றா பாவமே!’ </span>என்று ஞானசம்பந்தர் பெருமான், மனமுருகிப் பாடுகிறார். அதுமட்டுமா? 'தில்லைவாழ் அந்தணர்களைப் பார்த்தபோது, அந்த சிவகணங்களே சிவனாருக்கு அரணாக வந்து கொண்டிருப்பதுபோல் எனக்குக் காட்சி கிடைத்தது’ என்று சொல்லிச் சிலிர்க்கிறார்.</p>
<p class="content"><span style="color: #ff0000"><strong>மி</strong></span>கப் பிரமாண்டமான யாகம் ஒன்றை நடத்த முடிவு செய்தார் பிரம்மா. தில்லை மூவாயிரத்தாரை அழைத்து, 'யாகத்தில் கலந்துகொண்டு, அதற்கு இன்னும் வலுவும் பெருமையும் சேருங்கள்’ என்றார். 'தினமும் நடராஜருக்கு பூஜை செய்யவேண்டுமே! அது தடைப்படுமே..!’ எனத் தயங்கினார்கள் அவர்கள். உடனே பதஞ்சலி முனிவர், 'நீங்கள் வரும்வரை நான் பூஜை செய்கிறேன். போய் வாருங்கள்’ என்றார்.</p>
<p class="content">அதன்படி,  பிரம்ம லோகத்துக்குச் சென்ற தில்லை அந்தணர்கள், யாகத்தில் கலந்து கொண்டார்கள். யாகம் முடிந்தபின்பு,  சிதம்பரம் வந்தார்கள். வந்தவர்கள், ஒருவரைக் காணாது திடுக்கிட்டார்கள். 'மூவாயிரம் பேர் இருக்க வேண்டுமே... 2,999 பேர்தானே இருக்கிறோம்’ என்று பதறினார்கள். அப்போது, 'மூவாயிரத்தில் நானும் ஒருவன். உங்களில் ஒருவன் நான். மறந்துவிட்டீர்களா?’ என்று சிவனாரே கேட்க, பொன்னம்பலத்தானின் பெருங்கருணையை வியந்து, ஆனந்தக்கண்ணீர் வடித்தார்கள் தீட்சிதர்கள். அதனால்தான் சிவனாருக்கு 'சபாநாயகர்’ எனும் பெருமையும் பேரும் கிடைத்தது என்பார்கள்.</p>
<p class="content">''எத்தனையோ சிவாச்சார்யர்களுக்கும், பட்டாச்சார்யர்களுக்கும், குருக்கள்மார்களுக் கும் கிடைக்காத ஒரு தனிப் பெருமை, தில்லை வாழ் தீட்சிதர்களுக்குக் கிடைத்திருக்கிறது. தஞ்சைப் பெரியகோயிலில், கோபுரத்தின் உட்பகுதிகளில் நிறைய ஓவியங்கள் உள்ளன. அதில், பொன்னம்பலத்தானை ராஜராஜசோழன் வணங்குவது போலவும், அருகில் தில்லைவாழ் அந்தணர்கள் நிற்பது போலவும் ஓர் ஓவியம் உள்ளது. சுமார் ஆயிரம் வருடங்களைக் கடந்த தஞ்சை பெரிய கோயிலில் தீட்சிதர்களின் ஓவியங்களும் இருக்கின்றன என்றால், அவர்களின் பாரம்பரியத்தை கொஞ்சம் நினைத்துப் பாருங்கள்'' என்கிறார் கல்வெட்டு ஆய்வாளர் குடவாயில் பாலசுப்ரமணியன்.</p>
<p style="text-align: center"><img align="middle" width="555" height="477" alt="" src="http://cdnw.vikatan.com/sakthi/2014/02/mqywuy/images/p88a.jpg"></p>
<p class="content">''கும்பகோணம் தாராசுரம் ஸ்ரீஐராவதீஸ்வரர் கோயிலில் ஏராளமான சிற்பங்கள் உள்ளன.அதில் ஒன்றில், அம்பலவாணனான நடராஜ பெருமான், அழகு கொஞ்சக் காட்சி தருகிறார். அருகில், தில்லை மூவாயிரத்தாரின் இருப்பை உணர்த்தும்விதமாக, ஆயிரத்துக்கு ஒருவர் வீதம், மூன்று பேர் நிற்கிறார்கள். ஒருவர் ஸ்ரீநடராஜருக்குக் குடை பிடிக்க, இன்னொருவர் இறைவனுக்கு சாமரம் வீச, மூன்றாமவர் நைவேத்தியத் தட்டினை ஏந்தியபடி நிற்கிறார். ஆக, தஞ்சையில் ஓவியமாகவும், தாராசுரத்தில் சிற்பமாகவும் இருக்கிறார்கள் தீட்சிதர்கள். ஏழாம்- எட்டாம் நூற்றாண்டில் வாழ்ந்த ஞானசம்பந்தர், அப்பர் பெருமான் முதலானோர் தரிசித்த சிதம்பரம் கோயிலில், தீட்சிதர்களும் அப்போதிருந்தே இருக்கிறார்கள் என்பது உறுதியாகிறது'' என்று விவரிக்கிறார் குடவாயில் பாலசுப்ரமணியன்.</p>
<p class="content">முற்காலப் பல்லவர்கள் காலத்துக் கோயில் என்றும் இதைச் சொல்கிறார்கள். ஹிரண்யவர்மன் எனும் வங்க தேசத்து அரசன்,  சிற்சபைக்கு பொன்வேய்ந்ததாகச் சொல்லும் கல்வெட்டுக் குறிப்புகள் உள்ளன. அதேபோல், பராந்தக சோழன், கொங்கு தேசத்தைக் கைப்பற்றிய வெற்றிக் களிப்பின் அடையாளமாக, அங்கிருந்து கொண்டு வந்த பொன் பொருளைக் கொண்டு, சிதம்பரம் சபைக்குப் பொன் வேய்ந்ததாகக் கல்வெட்டு தெரிவிக்கிறது.  தவிர, ஒவ்வொரு மன்னரும்  இந்த தீட்சிதர்களுக்கு நிலங்களும் வீடுகளும் தானம் அளித்துள்ளனர்.</p>
<p class="content">''தீட்சிதர்கள், நடராஜப் பெருமானுக்கு பூஜை செய்வதையே தொண்டாகக் கருதி வாழ்ந்துவருபவர்கள். எப்போதும் மனத்தில் ஈசனையும், மடியில் விபூதிப் பையையும் வைத்திருப்பவர்கள். அர்ப்பணிப்பு மனோபாவத்தில், சிவனாரிடம் முழுவதுமாகச் சரணடைந்தவர்கள் என்று பெரியபுராணத்தில், தில்லைவாழ் அந்தணர் சருக்கம் எனும் பகுதியில், தீட்சிதர்களைப் போற்றி விவரித்துள்ளார் சேக்கிழார் பெருமான்'' என்கிறார் சம்பந்த தீட்சிதர்.</p>
<p class="content">''வேதமே முக்கியம் எனக் கொண்டு பதஞ்சலி முனிவர் அருளிச் சென்ற பூஜா சூத்திரத்தின்படிதான் இந்தக் கோயிலில் பூஜைகளும் வழிபாடுகளும் நடைபெறுகின்றன. இங்குள்ள தீட்சிதர்களில் தலைவர், தொண்டர் என்றெல்லாம் இல்லை. ஒன்பது பேர் கொண்ட குழுவை வருடந்தோறும் அமைப்போம். அந்தக் குழுவினரின் சொல்லுக்குக் கட்டுப்பட்டு, ஒவ்வொருவருக்கும் ஒவ்வொரு வேலை பிரித்து வழங்கப்படும்.</p>
<p style="text-align: center"><img align="middle" width="555" height="249" alt="" src="http://cdnw.vikatan.com/sakthi/2014/02/mqywuy/images/p88c.jpg"></p>
<p class="content">யஜன, யாஜன, அத்யயன, அத்யாபக, தான, ப்ரதிக்ரக... என ஆறு கர்மாக்கள் தீட்சிதர்களுக்கு உண்டு. யஜனம்- யாகம் செய்தல்; யாஜன- யாகம் செய்வதற்கு உதவி செய்தல்; அத்யயன- வேதம் கற்றல், ஓதுதல்; அத்யாபன- கற்றுக்கொண்ட வேதத்தைப் பிறருக்குச் சொல்லிக் கொடுத்தல்; தானம்- பிறருக்கு வழங்குதல்; ப்ரதிக்ரக- பிறர் தருவதை மறுக்காமல் வாங்கிக்கொள்ளுதல். இந்த ஆறு கர்மாக்களையும், அதாவது ஆறு கடமைகளையும் செவ்வனே செய்பவனே தில்லை வாழ் அந்தணன்; தீட்சிதன்'' என்று விவரிக்கிறார் உமாநாத் தீட்சிதர்.</p>
<p class="content">ஒவ்வொரு கோபுரமும் ஏழு நிலைகள் கொண்டதான நான்கு கோபுரங்கள், ஐந்து பிராகாரங்கள் என, சுமார் 40 ஏக்கர் பரப்பளவு கொண்ட பிரமாண்டமான ஆலயத்தில், ஸ்ரீமூலநாதர்தான் மூலவர். ஆதிமூலவர். அம்பாள்- ஸ்ரீஉமைய பார்வதி. கோயிலுக்குள் 'நால்வர் கோயில்’ என்று ஒன்று உள்ளது. தேவார மூவர் தங்கள் பதிகங்களின் ஓலைச் சுவடிகளை, தில்லைவாழ் அந்தணர்களிடம் கொடுத்துச் சென்றார்கள். ராஜராஜசோழன், நம்பியாண்டார்நம்பியின் உதவியுடன் இங்கே உள்ள அறைக் கதவைத் திறந்து தேவாரப் பதிகங்களை, திருமுறைகளை உலகுக்குக் கொண்டு வந்தார் என்கிறது சரித்திரம்.</p>
<p class="content">நாயன்மார்கள், சமயக்குரவர்கள், சந்தானச்சார்யர்கள், அருணகிரிநாதர் எனப் பலரும் தரிசித்துப் போற்றி வணங்கிய தலம் இது. காஞ்சி மகா பெரியவா இங்கு வந்து, ஸ்ரீநடராஜ பெருமானைத் தரிசித்து, வைர குஞ்சிதபாதம், வைர அபய ஹஸ்தம், வைரத் திருமுடி என வழங்கியுள்ளார்.</p>
<p class="content">சோழ மன்னர்கள் காலத்தில், அவர்களுக்குத் தில்லைவாழ் அந்தணர்களே முடிசூட்டுவது மரபு. அப்படி ஒரு பெருமையை சோழ மன்னர்கள், தீட்சிதர்களுக்குத் தந்திருந்தார்கள். சோழர்களின் பின்னடைவுக்குப் பிறகு, களப் பிரர்கள் இங்கே ஆட்சி செய்தார்கள். அச்சுதக் களப்பிர மன்னன் என்பவன், தில்லையம்பதிக்கு வந்தான். கோயிலுக்கு வந்தவன், 'எனக்கும் முடிசூட்டுங்கள்’ என்றான். ஆனால், தீட்சிதர் கள் மறுத்துவிட்டார்கள். 'சிவமே கதியென்று இருந்த சோழ மன்னர்களைத் தவிர, வேறு எவருக்கும் முடிசூட்டி மரியாதை செய்ய மாட்டோம்’ என்று உறுதியாக இருந்தார்கள். 'உயிரை விடத் தயாரா?’ என்று அவர்களை அச்சுறுத்தினான். அதில் ஏராளமான தீட்சி தர்கள் சேர தேசமான கேரளத்தை நோக்கி ஓடி, அங்கே சிவபூஜையில் ஈடுபட்டார்கள்.</p>
<p class="content"><img align="right" width="220" height="152" alt="" src="http://cdnw.vikatan.com/sakthi/2014/02/mqywuy/images/p88d.jpg">பிறகு, மன்னனின் கனவில் வந்த சிவனார், அவன் சிரசில் தனது திருவடியை வைத்தார். அகம் குளிர்ந்த மன்னன், தன் தவற்றை உணர்ந்தான். தீட்சிதர்களை மீண்டும் சிதம்பரத் துக்கு அழைத்து வந்து, மன்னிப்புக் கேட்டான்.</p>
<p class="content">''அதையடுத்து, மராட்டியர்களின் காலம் வந்தது. அந்நியர்களின் படைகள் உள்ளே நுழைந்து, பல கோயில்களை இடித்தன. இறை விக்கிரகங்களைச் சிதைத்தன. அப்போது தில்லை நடராஜப் பெருமானின் விக்கிரகத்தைக் காப்பாற்றுவதற்காக அதைத் திருவாரூர், குடுமியான்மலை, மதுரை எனப் பல ஊர்களுக்கு மறைவாக, பத்திரமாக எடுத்துச் சென்றார்கள் தீட்சிதர்கள். இப்படிக் கட்டிக் காபந்து செய்ததில், குலகுரு முத்தைய தீட்சிதர் என்பவருக்குப் பெரும் பங்கு உண்டு. இந்தத் தகவல்களை திருவாரூர் கோயிலில் உள்ள மராட்டியர்களின் செப்பேட்டில் பார்க்கலாம்'' என்கிறார் குடவாயில் பாலசுப்ரமணியன்.</p>
<p class="content">அதேபோல், கோயிலைப் புனர் நிர்மாணம் செய்யும் பணியையும் எடுத்துச் செய்திருக்கிறார்கள் தீட்சிதர்கள். கோயில் திருப்பணிக்குக் கேரளாவில் இருந்து சிற்பிகளை வரச் செய்திருக்கிறார்கள். இதைத் தெரிவிக்கும் செப்பேடுகளும் திருவாரூரில் உள்ளன.</p>
<p class="content">திருநீலகண்ட யாழ்ப்பாணர் கதை தெரியும் தானே! இளமையில் தவறு செய்ய, அதை அறிந்த மனைவி, 'என்னைத் தீண்டாதே’ என்று ஆவேசமாகச் சொல்ல, சிவனார் சிவனடியாராக வந்து, திருநீலகண்டரிடம் திருவோடு தந்து, 'இதைப் பத்திரமாக வைத்திரு. நீராடிவிட்டு வருகிறேன்’ என்று சொல்லிவிட்டுச் செல்ல, அந்தத் திருவோடு மறைந்துவிட, 'நீதான் திருடிவிட்டாய்’ என்று சிவனடியாராக வந்த சிவனார் சண்டை இழுக்க, விஷயம் நீதிபதிகளிடம் வருகிறது. 'நீலகண்டன் அப்படிச் செய்யமாட்டானே’ என்கிறார்கள் நீதிபதிகள். பிறகு, கணவன், மனைவி இருவரும் திருக்குளத்தில் முங்கி எழ, இளமையுடன் வெளிவந்தார்கள் (சிதம்பரத்தில் இளமையாக்கினார் திருக்குளமும் கோயிலும் இன்றைக்கும் இருக்கிறது); சிவனருள் பெற் றார்கள் என்பதெல்லாம் தெரியும்தானே! அந்த நீதிபதிகள் வேறு யாருமல்ல... தில்லைவாழ் அந்தணர்கள்தான்.</p>
<p class="content"><img align="left" width="180" height="356" alt="" src="http://cdnw.vikatan.com/sakthi/2014/02/mqywuy/images/p88e.jpg"><span style="color: #ff6600">'அளித்தான் உலகெங்கும் தானான உண்மை<br>
அளித்தான் அமரர் அறியா உலகம்<br>
அளித்தான் திருமன்றுள் ஆடுந் திருத்தாள்<br>
அளித்தான் பேரின்பத்து அருள்வெளிதானே!</span></p>
<p class="content">என்று சிலாகித்துப் பாடுகிறார் திருமூலர்.</p>
<p class="content">''சிதம்பரத்தில் ஆடல்வல்லான் சிவனார் இருக்கிற கோயிலில், ஸ்ரீதிருமாலுக்கும் சந்நிதி உண்டு. குலசேகர ஆழ்வார், நாலாயிர திவ்விய பிரபந்தத்தில், பெருமாள்திருமொழியில், 742-வது பாசுரத்தில்,</p>
<p class="content"><span style="color: #ff6600">வந்து எதிர்ந்த தாடகை தன் உரத்தைக் கீறி<br>
வரு குருதி பொழிதரவன் கணையொன் றேவி<br>
மந்திரங்கொள் மறைமுனிவன் வேள்விகாத்து<br>
வல்லரக்கர் உயிருண்ட மைந்தன் காண்மின்<br>
செந்தளிர்வாய் மலர்நகைசேர் செழுந்தண் சோலைத்<br>
தில்லைநகர் திருச்சித்திரக் கூடம் தன்னுள்<br>
அந்தணர்கள் ஒரு மூவாயிரவரேத்த<br>
அணிமணியா சனத்திருந்த வம்மான்றானே!  </span>- என மங்களாசாசனம் செய்தருள்கிறார்'' என்கிறார் சுப்பராயலு. தஞ்சாவூர் தமிழ்ப் பல்கலைக் கழகத்தில் துணைப் பதிவாளராகப் பணியாற்றி ஓய்வுபெற்ற இவருக்கு வயது 71. 'தில்லைவாழ் அந்தணர்’ என்பது உள்ளிட்ட 35-க்கும் மேற்பட்ட நூல்கள் எழுதியிருக்கிறார்.</p>
<p class="content">தில்லையில், நடராஜர் கோயிலில் உள்ள திருமால் ஸ்ரீகோவிந்தராஜ பெருமாளுக்கு தில்லை மூவாயிரத்தார் எனப்படும் தீட்சிதர்கள் பூஜை செய்து, வழிபட்டிருக்கிறார்கள் என்பதை திருமங்கை ஆழ்வாரும் தன் பாசுரத்தில் குறிப்பிட்டுள்ளார்.</p>
<p class="content"><span style="color: #ff6600">'மாவாயின் அங்கம் மதியாது கீறி<br>
மழைமா முதுகுன் றெடுத்து ஆயர் தங்கள்<br>
கோவாய் நிரை மேய்த்து உலகுண்ட மாயன்<br>
குரைமா கழல் கூடும் குறிப்புடையீர்<br><img align="right" width="220" height="156" alt="" src="http://cdnw.vikatan.com/sakthi/2014/02/mqywuy/images/p88f.jpg">மூவாயிர நான் மறையாளர் நாளும்<br>
முறையால் வணங்க அணங்காய சோதி<br>
தேவாதி தேவன் திகழ்கின்ற தில்லைத்<br>
திருச்சித்திரக் கூடம் சென்று சேர் மின்களே!’</span></p>
<p class="content">- என்று நான்கு வேதங்களும் தெரிந்த, தில்லை மூவாயிரத்தார் நாள்தோறும் பெருமாளுக்குப் பூஜை செய்ததைச் சொல்லி, மங்களாசாசனம் செய்துள்ளார்.</p>
<p class="content">தினமும் ஆறு கால பூஜைகள் இங்கே நடைபெறுகின்றன. ஆனாலும் முன்னதாக, தினமும் காலையில் பால் நைவேத்தியத்துடன் சிறப்பு பூஜை ஒன்று நடைபெறுகிறது. இரவு சாப்பிட்ட சிவனார் பசியுடன் இருப்பார் என்பதால், பால், வாழைப்பழம், பொரி, வெல்லச் சர்க்கரை, வெற்றிலைப் பாக்கு என வைத்து பூஜை செய்வது வேறெங்கும் காணப்படாத ஒன்று.</p>
<p class="content">அதேபோல், தமிழக ஆலயங்களில் 8 மணியில் இருந்து 9 மணிக்குள் அர்த்த ஜாம பூஜை நடைபெற்றுவிடும். பிறகு, நடை சாத்திவிடுவார்கள். ஆனால், சிதம்பரம் கோயிலில் தினமும் இரவு 10 மணிக்குதான் அர்த்த ஜாம பூஜை நடைபெறுகிறது. அதாவது, சிவனாரின் ஆனந்த நடனத்தைத் தரிசிக்க, எல்லாக் கோயில்களில் இருந்தும் கடவுளர்கள் இங்கு வந்துவிடுவதாக ஐதீகம்!</p>
<p class="content">பஞ்ச பூத தலங்களில் இந்த சிதம்பரம் கோயில், ஆகாசத் தலம் என்பது அனைவரும் அறிந்த ஒன்றுதான்! ஆகாசம் என்பது வெளி; வெற்றிடம். அதாவது, ஒன்றுமில்லாதது! இங்கே, ஆகாச ரூபமாக, அதாவது அரூபமாக இருந்தபடி அருள்பாலிக்கிறார் சிவனார்.</p>
<p style="text-align: center"><img align="middle" width="600" height="152" alt="" src="http://cdnw.vikatan.com/sakthi/2014/02/mqywuy/images/p88g.jpg"></p>
<p class="content">''ஸ்ரீநடராஜரின் வலது பக்கத்தில் திரை ஒன்று இருக்கும். அந்தத் திரைக்குப் பின்னே உள்ள கற்சுவரில், தங்கத்தாலான வில்வ மாலை சார்த்தப்பட்டிருக்கும். ஸ்ரீ, சிவா என்கிற இரண்டு சம்மேளனச் சக்கரங்கள் அங்கே அமைந்திருப்பதைத் தரிசிக்கலாம் (ஸ்ரீ- அம்பாள்; அதாவது சக்தி. சிவா என்பது இறைவன்). அதன் மேலே புனுகு, ஜவ்வாது ஆகியவை எப்போதோ சார்த்தப்பட்ட நிலையில், இன்றைக்கும் அப்படியே இருப்பதைப் பார்க்கலாம்'' என்கிறார் வெங்கடேச தீட்சிதர்.</p>
<p class="content">ஞானம் எனும் சக்தியை மாயை எனும் திரை மூடியிருக்கிறது. மனம் ஒருமுகப்பட்டு, மாயையை விலக்கிப் பார்த்தால், ஞானம் எனும் தெளிவைப் பெறலாம் என்பதே இதன் தத்துவம். இதுவே சிதம்பர ரகசியம்!</p>
<p class="content">''மனிதரின் உடல் அமைப்பில் இந்தச் சிதம்பரம் கோயில் கட்டப் பட்டிருக்கிறது. மனித உடலில் அன்னமய கோசம், பிராணமய கோசம், மனோமய கோசம், விஞ்ஞானமய கோசம், ஆனந்தமய கோசம் என ஐந்து நிலைகள் உள்ளன. இந்த ஐந்தும் சேர்ந்ததுதான் சரீரம் இயங்கும் நிலை. இந்த உலகின் மையப்புள்ளியாக அமைந்திருப்பதுதான் ஆடல்வல்லான் தில்லை அம்பலத்தானின் திருச்சந்நிதி. ஐந்து கோசங்களும் ஐந்து பிராகாரங்களாக இங்கே அமைந்துள்ளன.</p>
<p class="content">சித்சபை, அதன் எதிரில் கனகசபை, அதையடுத்து நேரெதிர் வரிசையில் நடன சபை, அடுத்து உத்ஸவ மூர்த்தங்கள் காட்சி தரும் தேவ சபை, ஆயிரங்கால் மண்டபத்தில் ராஜசபை என ஐந்து சபைகள் உள்ளன.</p>
<p class="content"><img align="right" width="300" height="202" alt="" src="http://cdnw.vikatan.com/sakthi/2014/02/mqywuy/images/p88i.jpg">இந்தக் கோயில் மட்டுமல்லாது, மற்ற தலங்களையும் கணக்கிட்டுப் பார்த்தாலும் ஐந்து சபை உண்டு. அதாவது திருவாலங்காடு - ரத்னசபை, சிதம்பரம் - கனகசபை, மதுரை - ரஜத (வெள்ளி) சபை, திருநெல்வேலி - தாமிர சபை, திருக்குற்றாலம் - சித்திர சபை.</p>
<p class="content">இங்கே, தில்லையில் உள்ள கனக சபையில், 21 ஆயிரத்து 600 தங்க ஓடுகள் வேயப்பட்டுள்ளன. அதென்ன கணக்கு என்கிறீர்களா? நாம் ஒருநாளில், 21 ஆயிரத்து 600 முறை மூச்சை இழுத்து வெளியேவிடுகிறோம். அதைக் குறிக்கவே இத்தனை தங்க ஓடுகள்!</p>
<p class="content">நம் உடலில், மொத்தம் 72 ஆயிரம் நாடிகள் (நரம்புகள்) உள்ளன. இவைதான் இணைந்தும் பிணைந்தும் நம்மை இயக்குகின்றன. நம் உடலில் பித்தம், வாதம், சிலேத்துமம் (கபம்) சீராக இருப்பதற்கு, தலைமுடியில் இருந்து குதிகால் வரை சீராக இயங்குவதற்கு நாடி நரம்புகள் அவசியம். அதைக் குறிக்கும்வகையில் இங்கே, பொன்னம்பலத்தானின் சபையில் 72 ஆயிரம் தங்க ஆணிகளைக் கொண்டு இணைக்கப்பட்டுள்ளன.</p>
<p class="content">நம் உடம்பில் நடுநாயகமாக இருப்பது இதயம். அதாவது சபாநாயகம்; இறை சக்தி. நான்கு வேதங்களும், ஆறு சாஸ்திரங்களும் இதயத்தைச் சுற்றியிருக்கும் உபகரணங்கள் போல, ஸ்வாமி சந்நிதியைச் சுற்றிலும் பத்து தூண்களாகத் திகழ்கின்றன.</p>
<p class="content">அதன்பிறகு உள்ள ஐந்து தூண்கள் பஞ்ச பூதங்களைக் குறிக்கின்றன. 18 புராணங்கள் 18 தூண்களாகவும், 28 ஆகமங்கள் மேலே உள்ள உத்தரங்களாகவும், 36 தத்துவங்கள் மேலே நடுநடுவே வருகிற சட்டங்களாகவும், 64 கலைகள் மேலே அனைத்தையும் தாங்கு கிற மரங்களாகவும், 96 தாத்வீகங்கள் ஜன்னல்களில் உள்ள 96 துளைகளாகவும் அமைக்கப்பட்டுள்ளன.</p>
<p class="content"><img align="left" width="120" height="178" alt="" src="http://cdnw.vikatan.com/sakthi/2014/02/mqywuy/images/p88j.jpg">சதா சர்வ காலமும் ஆனந்த நடனம் புரிந்து கொண்டிருக்கிறார் சிவனார். ஒவ்வொரு முறையும் பஞ்சாட்சர நாமத்தைச் (நமசிவாய) சொல்லிக்கொண்டே, மூச்சை உள்ளிழுத்து வெளியே விடுகிற தியானம் அல்லது தவத்தில் ஈடுபட ஈடுபட... அந்த ஆனந்த நடனத்தைத் தரிசிக்கும் பாக்கியம் நமக்குக் கிடைக்கும். பதஞ்சலி முனிவர் அருளிய யோகா சூத்திரம், இந்த ஆனந்த நடனத்தைத்தான் வலியுறுத்துகிறது!''</p>
<p class="content">வெங்கடேச தீட்சிதர் சொல்லச் சொல்ல, கோயிலும் அதன் பிரமாண்டமும் மனத்துள் விரிகிறது. அந்த பிரமாண்டத்தின் உள்ளே அணுவெனப் பொதிந்திருக்கும் விஷயங்களும் முக்கியமாக, சிதம்பர ரகசியமும் ஒன்றே ஒன்றைத்தான் வலியுறுத்துகின்றன.</p>
<p class="content">'இங்கே எதுவுமில்லை! கர்வம், காமம், அலட்டல், அகங்காரம் என எதற்கும் இங்கே இடம் கிடையாது. ஒன்றுமில்லை. அமைதியாக, ஆனந்தமாக வாழ... இதுவே சிறந்த வழி!’</p>
<p class="content">தில்லை மூவாயிரம்பேர் என்று பெருங் கூட்டமாக இருந்த நிலை இப்போது இல்லை. தற்போதைய நிலவரப்படி, சுமார் 299 தீட்சிதக் குடும்பங்களே உள்ளன.</p>
<p class="content">நமக்கு போன்கால் வந்தால் எடுத்து 'ஹலோ’ என்போம். 'வணக்கம்’ என்று சிலர் சொல்வார் கள். தில்லைவாழ் அந்தணர்களும் தில்லைவாழ் பெருமக்களும் போனை எடுக்கும்போதும், பேச்சை முடிக்கும்போதும் 'திருச்சிற்றம்பலம்’ என்கிறார்கள். 'சிவசிதம்பரம்... சிவசிதம்பரம்’ என்கிறார்கள். தில்லைவாழ் அந்தணர்களோ 'நடராஜர் இஷ்டம்... நடராஜர் இஷ்டம்’ என்று சகலத்தையும் அவன் பாதத்தில் சேர்த்து விடுகிறார்கள்.</p>
<p class="content">'நசணபி த்ருணமபி நசரதி’. ஆடல்வல்லானே இங்கே ஆட்ட நாயகன். நம்மை ஆட்டுவிப் பவனும் அவனே! அவனின்றி ஓர் அணுவும் அசையாது!</p>
<p class="content">தில்லையைச் சொல்ல எல்லையே இல்லை.</p>
<p style="text-align: center"><span style="color: #ff0000"><strong>தில்லைவாழ் அந்தணர்தம் அடியார்க்கும் அடியேன்!</strong></span></p>
<p style="text-align: right"><span style="color: #0000ff"><strong>படங்கள்: கே.குணசீலன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஊரைக் காக்கும் ஈஸ்வரன்! </div>
<div class="subtitle1">ஊரப்பாக்கம் ஸ்ரீஊரணீஸ்வரர்</div>
<div class="subtitle2">மஹேந்திரவாடி உமாசங்கரன் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ஊர்</strong></span> மக்களுக்கு ஓடிச் சென்று உதவுகிற, அவர்கள் நேசிக்கிற நபரிடம் இருக்கும் செல்வமானது, ஊராருக்குப் பயன்படும் குளம் நீரால் நிறைந்திருப்பதைப் போலாகும் என்கிறார், தெய்வப் புலவர் திருவள்ளுவர். ஊருணி எல்லோருக்கும் பயன்படுவதுபோல், ஒருவரிடம் உள்ள செல்வமும் எல்லோருக்கும் பயன்பட வேண்டும் என்று இதன்மூலம் வலியுறுத்துகிறார் வள்ளுவப் பெருந்தகை.</p>
<p class="content">ஊருக்கே பயன் தரும் ஊருணியைப் போற்றும் வகையில், 'பேரூரணி’, 'மயிலூரணி’, 'புரசூரணி’, 'பேராவூரணி’ என்றெல்லாம் ஊர்களுக்குப் பெயர் வைத்துள்ளதை, தமிழறிஞர் ரா.பி.சேதுப்பிள்ளை தன் 'ஊரும் பேரும்’ நூலில் குறிப்பிட்டுள்ளார்.</p>
<p class="content">சென்னை, தாம்பரத்தில் இருந்து கூடுவாஞ்சேரி செல்லும் வழியில் உள்ளது ஊரப்பாக்கம். வண்டலூரை அடுத்து, ஊரப்பாக்கம் டீக்கடை பஸ் ஸ்டாப்பில் இறங்கினால், இரண்டு நிமிட நடையில் சிவன் கோயிலை அடையலாம்.</p>
<p class="content">ஒருகாலத்தில், இங்கே ஊருணி இருந்து, தற்போது பாழ்பட்டுக் கிடக்கிறது என்கிறார்கள் மக்கள். அந்த ஊருணிக்கரையில்தான் அற்புதமான சிவாலயம் அமைந்துள்ளது. அங்கே குடிகொண்டிருக்கும் இறைவனின் திருநாமம் - ஸ்ரீஊரணீஸ்வரர்.</p>
<p class="content">ஒருகாலத்தில், ஊருணிக்கரையில் உள்ள புளியமரத்தடியில், பூஜைகள் ஏதுமின்றி இருந்த சிவலிங்கத்தை எடுத்துப் பிரதிஷ்டை செய்து, வழிபட்டு வருகின்றனர் பக்தர்கள். தற்போது, ஓய்வு பெற்ற அரசு ஊழியர் உத்திராபதி மற்றும் சிவனடியார்களால் திருப்பணி செய்யப்பட்டு வருகிறது.</p>
<p style="text-align: center"><img alt="" align="middle" width="600" height="575" src="http://cdnw.vikatan.com/sakthi/2014/02/mqywuy/images/p80.jpg"></p>
<p class="content">ஸ்ரீஊரணீஸ்வரர், ஸ்ரீபூர்ணாம்பிகை, ஸ்ரீபிள்ளையார், ஸ்ரீவள்ளி- தெய்வானை சமேத ஸ்ரீசுப்ரமணியர், ஸ்ரீநந்திகேஸ்வரர் ஆகியோர் பாலாலயம் செய்யப்பட்டு, கொட்டகை ஒன்றில் ஒன்றாக இருந்தபடி அருள்பாலிக்கின்றனர். அங்கே ஸ்ரீஆஞ்சநேயரும் காட்சி தருகிறார்.</p>
<p class="content">சுமார் 10 கோடி ரூபாய் செலவில், திருப்பணிகள் செய்யத் திட்டமிட்டுள்ளனர், கோயில் நிர்வாகிகள். சிவனாரின் சந்நிதிக்கும் அம்பாள் சந்நிதிக்குமான அஸ்திவாரப் பணிகள் நடைபெற்றுள்ளன. இந்தச் சந்நிதிகளை முழுவதும் கருங்கற்களால் அமைக்க முடிவு செய்துள்ளனர். ஸ்ரீ திருமால் மற்றும் ஸ்ரீஅனுமனுக்கு சந்நிதிகள் நிறைவுற்றுவிட்டன.</p>
<p class="content">சிவனார், மேற்குப் பார்த்தபடி சந்நிதி கொண்டிருப்பது விசேஷம் என்பார்கள். இதோ... இங்கே, மேற்கு நோக்கியபடி சந்நிதி கொண்டிருக்கிறார் ஈசன். கோயிலின் பெருமையை அறிந்து உணர்ந்த காஞ்சி மகாபெரியவா, பக்தர் ஒருவரை அனுப்பி, கோயிலைப் பற்றி மேலும் விசாரித்துத் தெரிந்துகொண்டாராம்.</p>
<p class="content">சென்னை- ஸ்ரீகாளிகாம்பாள் கோயில் சாம்பமூர்த்தி சிவாச்சார்யர் ஒருமுறை இங்கு வந்து பார்த்துவிட்டு, 'இது சாந்நித்தியம் நிறைந்திருக்கும் ஆலயம்’ என்று சிலாகித்துச் சொல்லிச் சென்றாராம்.  </p>
<p class="content">ஊர் மக்களால்  இந்தக் கோயிலில் பல விழாக்கள் சிறப்பாக நடத்தப்படுகின்றன. விரைவில் திருப்பணியும் இனிதே நடைபெற்று, கும்பாபிஷேகம் நடைபெறவேண்டும் என ஆர்வத்தோடு காத்திருக்கிறார்கள் ஊர்மக்கள்.</p>
<p class="content">செல்வந்தர்கள் மற்றும் சிவநேசர்களின் மனத்துள் ஸ்ரீஊரணீஸ்வரர் புகுந்து, திருப்பணிக்குக் கட்டளையிடட்டும்.ஸ்ரீபூரணாம் பிகை குடியிருக்கும் கோயிலில் திருப்பணிகள் பூர்த்தி அடைந்து சிறப்பாக கும்பாபிஷேகம் நடைபெறட்டும்!</p>
<p style="text-align: right"><span style="color: #ff0000"><strong>படங்கள்: சொ.பாலசுப்ரமணியன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கல்யாண யோகம் தருவாள்..! - மதுரை ஸ்ரீமுத்தாலம்மன் </div>
<div class="subtitle1">மங்கலம் அருளும் மாசி! </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><u>கல்யாணக் கோயில்! </u></strong></span></p>
<p class="content">மதுரை வைகையாற்றின் வடகரையில் அமைந்துள்ளது ஸ்ரீமுத்தாலம்மன் திருக்கோயில். ஒரு காலை மடக்கி, சதுர்புஜங்களுடன், சூலம், தீச்சட்டி, பாசங்குசம், உடுக்கை ஆகியவற்றை ஏந்தியபடி கம்பீரமாகக் காட்சி தரும் முத்தாலம்மனை தரிசித்தாலே, சகல ஐஸ்வரியங்களும் பெறலாம் என்பது ஐதீகம்!</p>
<p class="content">மதுரை ரயில்வே ஸ்டேஷனில் இருந்து, சுமார் 1 கி.மீ. தொலைவில் உள்ளது இந்தக் கோயில். கன்னிப் பெண்களுக்குக் கல்யாண வரம் தந்தருளும் கோயில் என்பதால், இதை கன்னிக் கோயில் என்றும், கல்யாணக் கோயில் என்றும் சொல்கிறார்கள் பக்தர்கள்.</p>
<p class="content"><span style="color: #ff0000"><u><strong>சிறப்பு வழிபாடு!</strong></u></span></p>
<p class="content">செவ்வாய், வெள்ளி மற்றும் ஞாயிற்றுக் கிழமைகளில் இங்கு நடைபெறும் பூஜையில் கலந்துகொண்டு வணங்கினால், எல்லா வளங்களும் பெறலாம் என்பது நம்பிக்கை. ஆடி மாதம், ஆனி, நவராத்திரி, தை வெள்ளி ஆகிய நாட்கள் விமரிசையாகக் கொண்டாடப் படுகின்றன.</p>
<p class="content"><span style="color: #ff0000"><strong><u>மாசியில் வீதியுலா!</u></strong></span></p>
<p class="content">குறிப்பாக, மாசி மக நட்சத்திர நாளில், காலையும் மாலையும் சிறப்பு வழிபாடுகளும், அம்மனுக்கு விசேஷ அலங்காரமும் நடைபெறும்.</p>
<p style="text-align: center"><img alt="" align="middle" width="500" height="695" src="http://cdnw.vikatan.com/sakthi/2014/02/mqywuy/images/p28.jpg"></p>
<p class="content">காலையில், ஸ்ரீகுபேர மகாலட்சுமி பூஜையுடன் துவங்கி, ஸ்ரீசூக்த ஹோமம் முதலான ஹோமங்கள் நடைபெறும். மாலையில் ஹோம பூஜைகள் முடிந்து, திருப்பல்லக்கில் அம்மன் திருவீதியுலா வருவாள். பல்லாயிரக்கணக்கான பக்தர்கள் பல்லக்கில் பவனி வரும் அம்மனை தரிசித்து, மனதாரப் பிரார்த்தனை செய்து கொள்வார்கள். அதையடுத்து, தீர்த்தவாரித் திருவிழா <img alt="" align="right" width="200" height="268" src="http://cdnw.vikatan.com/sakthi/2014/02/mqywuy/images/p28a.jpg">வெகு விமரிசையாக நடந்தேறும். இதில் கலந்துகொண்டு அம்மனை தரிசித்தால், குழந்தை வரம் கிடைக்கும், கல்யாண பாக்கியம் கைகூடும் என்பது ஐதீகம். மூலவரான ஸ்ரீமுத்தாலம்மன் அமர்ந்த கோலத்திலும் உத்ஸவர் நின்ற கோலத்திலும் காட்சி தரும் அழகே அழகு! கோயிலின் ஸ்தல விருட்சம் - வேம்பு.</p>
<p class="content"><span style="color: #ff0000"><u><strong>விளக்கேற்றி வழிபட்டால்..!</strong></u></span></p>
<p class="content">இங்கே, தினமும் காலை 6 மணிக்கு, ஸ்ரீதுர்கா, ஸ்ரீலக்ஷ்மி, ஸ்ரீசரஸ்வதியை நினைத்து விளக்கேற்றி வழிபட்டால், வாழ்வாதாரம் சிறக்கும்; சகல ஐஸ்வரியங்களும் வீட்டில் குடிகொள்ளும்; பதவி உயர்வு, வியாபார விருத்தி ஆகியவை ஏற்படும் என்கின்றனர் பக்தர்கள்.</p>
<p class="content">மாசி மக நன்னாளில் அம்மனுக்குப் புடவை சார்த்தி, செவ்வந்தி மாலை அணிவித்து வேண்டிக்கொண்டால், நினைத்த காரியம் யாவும் கைகூடும் என்பது பக்தர்களின் நம்பிக்கை.</p>
<p class="content">முத்தாலம்மனைக் கண்ணாரத் தரிசியுங்கள்; முத்து போல் வாழ்க்கை ஜொலிப்பதை உணர்ந்து சிலிர்ப்பீர்கள்!</p>
<p style="text-align: right"><span style="color: #ff0000">- லோ.இந்து </span></p>
<p style="text-align: right"><span style="color: #ff0000">படங்கள்: வி.சதீஷ்குமார்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சித்தத்தைத் தெளிவாக்கும் ஜோதிட சிந்தனைகள் </div>
<div class="subtitle1">காலக் கணிதத்தின் சூத்திரம்! </div>
<div class="subtitle2">சேஷாத்ரிநாத சாஸ்திரிகள் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ஒரு</strong></span> ராசியை 30 பகுதிகளாகப் பிரித்தால் அதற்கு த்ரிம்சாம்சகம் என்று பெயர். த்ரிம்சம்- முப்பது; அம்சம்- அதில் ஒரு பகுதி. மேஷம், மிதுனம், சிம்மம், துலாம், தனுசு, கும்பம் - ஒற்றைப்படை ராசிகளில் முதல் ஐந்து பகுதிகள் (நாட்கள்) செவ்வாயின் த்ரிம்சாம்சகம். 5-ல் இருந்து 10 வரையிலும் சனியின் த்ரிம்சாம்சகம். 10-ல் இருந்து 18 வரை குரு; 18- 25 வரை புதன், 25 - 30 சுக்கிரன்.</p>
<p class="content">ராசியின் 30 பகுதிகளை செவ்வாய், சனி, குரு, புதன், சுக்கிரன் ஆகிய ஐந்து கிரகங்களும் ஐந்து, ஐந்து, எட்டு, ஏழு, ஐந்து - என்ற கணக்கில் பங்கு போட்டுக் கொண்டிருக்கின்றன. அதாவது ராசியில் முதல் ஐந்து பகுதியை செவ்வாய், அடுத்த ஐந்து சனி, அடுத்த எட்டு குரு, அடுத்த ஏழு புதன், மீதமிருக்கும் ஐந்து சுக்கிரன். இப்படி சூரியன், சந்திரன், ராகு, கேது ஆகியவற்றைத் தவிர்த்து ஐந்து தாரா கிரகங்கள் மட்டும் த்ரிம்சாம்சகத்தில் பங்கு பெறுகின்றன. சூரியனும் சந்திரனும் ஒளி விடும் கிரகங்கள். ராகுவும் கேதுவும் இருண்ட கிரகங்கள். இவற்றுக்கு த்ரிம்சாம்சகத்தில் ஆதிக்யம் இல்லை என்பது கவனத்துக்கு உரியது.</p>
<p class="content">ரிஷபம், கடகம், கன்னி, விருச்சிகம், மகரம், மீனம் ஆகிய இரட்டைப் படை ராசிகளில் த்ரிம்சாம்சகத்தின் பங்கு எதிரிடையாக இருக்கும். அதாவது ஒற்றைப்படை ராசியில் செவ்வாய் - 5, சனி - 5, குரு - 8, புதன் - 7, சுக்கிரன் - 5 (ஆக மொத்தம் 30) என இருக்கும். இரட்டைப்படை ராசியில் சுக்கிரன் - 5, புதன் - 7, குரு - 8, சனி - 5, செவ்வாய் - 5 (ஆக 30) என்று விபரீதமாக கிரகங்களின் வரிசை இருக்கும். எண்ணிக்கை மாறாது (அட்டவணை 1 மற்றும் 2).</p>
<p class="content">மேஷம், விருச்சிகம் ஆகிய ராசிகளில் தோன்றியவள் அல்லது, இந்த ராசிகளில் சந்திரன் தென்படும் வேளையில் தோன்றியவள்... இந்த இரண்டு ராசியில் ஒன்று லக்னமாகவோ, சந்திரன் இருக்கும் ராசியாகவோ இருக்கும்போது, செவ்வாயின் த்ரிம்சாம்சகத்தில் பிறந்தவள், திருமணம் ஆகாமலே மழலையை ஈன்றெடுப்பாள். தவறான வழியில் காம ஈர்ப்பில் ஒரு புருஷனோடு இணைந்து குழந்தைச் செல்வம் உருவாகும் அளவுக்கு நெருங்கிவிடுவாள் என்று ஜோதிடம் சொல்லும். பண்டைய நாட்களில் மறைவில் நிகழ்ந்த மகப்பேறு, தற்போது வெளிப்படையாகப் பெருகிப் போனதால், நீதிமன்றம் அந்தக் குழந்தைக்கு சமூக அங்கீகாரம் அளிக்க முன்வந்தது. பிறந்த வேளையை வைத்து, அவள் இளமையில் சந்திக்கும் அவலத்தை வரையறுத்தார்கள் முன்னோர்கள்.</p>
<p style="text-align: center"><img align="middle" width="555" height="275" alt="" src="http://cdnw.vikatan.com/sakthi/2014/02/mqywuy/images/p84.jpg"></p>
<p class="content">மேஷத்துக்கும் விருச்சிகத்துக்கும் அதிபதி செவ்வாய். மேஷம் ஒற்றைப்படை ராசி. அதில் முதல் 5 செவ்வாயின் த்ரிம்சாம்சகம். விருச்சிகம் இரட்டைப்படை ராசி. அதில் கடைசி 5 நாட்கள் செவ்வாயின் த்ரிம்சாம்சகம். பிறந்த வேளை அதாவது லக்னம் இருக்கவேண்டும். அல்லது பிறக்கும் வேளையில் சந்திரன் அந்த இரு ராசிகளில் ஏதாவது ஒன்றில் இருக்க வேண்டும். லக்னமோ, சந்திர லக்னமோ மேஷம், விருச்சிகம் ஏதாவது ஒன்றில் அமைய வேண்டும். அதுபோல், சந்திரன் மேஷத்திலோ விருச்சிகத்திலோ ஏதாவது ஒன்றில் தென்பட வேண்டும். லக்ன த்ரிம்சாம்சகமாக, சந்திர த்ரிம்சாம்சகமாக, செவ்வாயின் த்ரிம்சாம்சகமாக இருக்க வேண்டும். அப்போது பிறந்தவள், திருமணம்வரை காத்திராமல் அவசரப்பட்டு இணைந்து குழந்தையை ஈன்றெடுத்து விடுவாள்.</p>
<p class="content">இங்கு பிறந்த வேளை ராசியும், சந்திரனும் செவ்வாயின் ஆதிக்யத்தில் இருக்கும். இரண்டின் த்ரிம்சாம்சகமும் செவ்வாயின் பிடியில் வந்துவிடும். இப்படி வரும்போது செவ்வாய்தான் அவளுடைய மனநிலையை வரையறுக்கிறான். செவ்வாய் வெப்ப கிரகம், ஆராயாமல் முடிவெடுக்கும் இயல்பு அவனுக்கு உண்டு. விருப்பத்தை எட்டுவதில் ஏக்கம், பரபரப்பு, சிந்தனையை முடக்கி சூழலை மறக்கச் செய்யும். வெப்ப கிரகத்தின் ஆதிக்யம் இடையூறின்றி செயல்பட வழிவகுத்தது.</p>
<p class="content">மேஷத்தில் முதல் த்ரேக்காணத்தில் பிறந்தவள், அதாவது ராசியின் 30 பகுதிகளில் முதல் பகுதி- 10 பாகைகள், இரண்டாவது பகுதி 10-ல் இருந்து 20 வரை பாகைகள், 20-ல் இருந்து 30 பாகைகள் மூன்றாவது பகுதி. ராசியை மூன்றாகப் பிரிப்பதை த்ரேக்காணம் என்கிறது ஜோதிடம். முதல் பத்து பாகையில் பிறந்தவள் எனில், அதில் முதல் 5 பாகைகள் செவ்வாயின் த்ரிம்சாம்சகமாக இருக்கும். த்ரேக்காண அதிபதியும் செவ்வாய் ஆக இருக்கும்.</p>
<p class="content">ராசியை இரண்டாகப் (15, 15 பாகைகளாக) பிரித்தால், முதல் பகுதிக்கு சூரியனின் ஆதிக்யம் இருக்கும். க்ஷேத்ரம் - ராசி, ராசியின் முற்பகுதி ஹோரா த்ரேக்காணம்  மூன்றில் ஒரு பங்கு. த்ரிம்சாம்சகம் முதல் 5 பாகைகள். இதில் ஹோரையின் ஆதிக்கம் சூரியனில் இருக்கும். க்ஷேத்திரம் த்ரேக்காணம், த்ரிம்சாம்சகம் - இம்மூன்றும் செவ்வாயின் ஆதிக்யத்தில் இருக்கும். சூரியன் வெப்பக் கிரகம். செவ்வாய் வெப்பக் கிரகம். செவ்வாயின் வெப்பத்தை இரட்டிப்பாக்குவான் சூரியன். அதாவது செவ்வாயின் செயலுக்குத் தூண்டுதலாக மாறுவான். சைக்கிள் சவாரி செய்பவனுக்கு எதிர்காற்று இல்லாமல் இருந்தால் வேகம் அதிகமாகும். இளமையில் மடைதிறந்த வெள்ளம்போல் ஆசையை வளரவிட்டு, தவறான முடிவை நிறைவேற்றிவிடும் அந்தச் செவ்யாய். சூரியனிடமிருந்து வெப்பத்தைப் பெற்றவன் செவ்வாய். எல்லா கிரகங்களுக்கும் சூரியனிடமிருந்து வெப்பம் கிடைக்கிறது. சுறுசுறுப்போடு இயங்க அது நிச்சயமாக வேண்டும்.</p>
<p style="text-align: center"><img align="middle" width="450" height="290" alt="" src="http://cdnw.vikatan.com/sakthi/2014/02/mqywuy/images/p84b.jpg"></p>
<p class="content">செவ்வாயை வெப்ப கிரகமாக சித்திரிக்கும் ஜோதிடம். பூமிக்குப் பிறந்தவன்; பூமியின் இயல்பு உடையவன் என்று சொல்லும். 'குஜன்’- 'கு’ என்றால் பூமி; 'ஜன்’ என்றால் பிறந்தவன். பூமியில் வெப்பம் உண்டு. அதன் இயல்பு அதில் பிறந்தவனிலும் இருக்கும். ஆக, இயல்பு வெப்பம். சூரியனின் தொடர்பு வெப்பத்தை இரட்டிப்பாக்கும். ஆற்று மணல் பூமி. அதில் வெப்பம் இருக்கும். ஆனால் சூரியனிடமிருந்து வெப்பத்தை உள்வாங்கிய ஆற்று மணல், நடக்கும் கால்களை சூரியனை விட அதிகம் சுடும். உடம்பில் படும் சூரிய வெப்பத்தை பொறுக்க இயலும். கால்களில் படும் மணலின் வெப்பம் பொறுக்க முடியாமல் இருக்கும்.</p>
<p class="content">இளமையில் அவள் மனம் செவ்வாயின் தாக்கத்தில் சிந்தனை திசை மாறி, தவறான முடிவில் இணையவைத்தது. விருச்சிக ராசியில் பிறந்தவளுக்கு கடைசி 5 பாகைகள் செவ்வாயின் ஆதிக்யம், ராசிக்கு உடையவன் செவ்வாய். ஹோரை அங்கு இரண்டாவது, அதற்கு உடையவன் சூரியன். க்ஷேத்ரம், ஹோரை, த்ரிம்சாம்சகம் அத்தனையும் வெப்ப கிரகத்தின் ஆதிக்யத்தில் (சூரியன், செவ்வாய்) அடங்கிவிடும். ஒட்டுமொத்தமாக பிறந்த வேளை செவ்வாயின் ஆதிக்யத்தில் கட்டுண்டு, இளமையில் சிந்தனை மாற்றம் வாயிலாக விபரீதத்தைச் சந்திக்கவைக்கிறது. மேஷம், விருச்சிகம் ஆகிய இரு ராசிகளிலும் லக்னம் வராவிட்டாலும் சந்திரன் இருக்கும் வேளையில் பிறந்தவளும் திருமணமின்றி மகப்பேறைச் சந்திப்பாள் என்கிறது ஜோதிடம்.</p>
<p class="content">அஸ்வினி, பரணி, கிருத்திகை முதல் பாதம் வரையிலான நட்சத்திரங்கள், பாதத்துக்கு ஒரு நவாம்சம் என்ற அளவில் 9 நவாம்சத்தில் அடங்கிவிடும். மேஷத்தின் செவ்வாய் த்ரிம்சாம்சகத்தில் பிறக்க வேண்டும் என்றால் முதல் ஐந்து பாகையில் நிகழவேண்டும். அப்போது முதல் அம்சகம் அஸ்வினி முதல் பாதம் இருக்கும் நவாம்சகத்தில். 3.20 பாகைகள் முதல் அம்சகம், 5 பாகை வரை செவ்வாயின் த்ரிம்சாம்சகம் இருக்கும். ஆகையால் மேஷத்தின் அதிபதி செவ்வாய். அஸ்வினி முதல் பாதத்தில் செவ்வாயின் த்ரிம்சாம்சகம் இருக்கும். சந்திர த்ரிம்சாம்சகம் செவ்வாய். இங்கு க்ஷேத்ரம், சந்திர த்ரிம்சாம்சகம், ஹோரை த்ரேக்காணம் அத்தனையும் வெப்ப கிரகத்தின் (சூரியன்-செவ்வாய்) ஆதிக்யத்தில் வந்துவிடுவதால் அதில் பிறந்தவளும் விபரீதத்தைத் தழுவுவாள் என்கிறது ஜோதிடம்.</p>
<p class="content">விருச்சிக ராசியில் சந்திரன் இருக்கப் பிறந்தவளுக்கும் இந்த கதி உண்டு. விருச்சிகத்தில் சந்திரன் செவ்வாயின் த்ரிம்சாம்சகத்தில் இருக்க வேண்டுமானால், கடைசி ஐந்து பாகையில் பிறக்க வேண்டும். கேட்டை நாலாம் பாதத்தில் சந்திரன் இருக்க வேண்டும். அங்குதான் சந்திரனின் த்ரிம்சாம்சகம் செவ்வாயாக இருக்கும். அங்கும் க்ஷேத்ரம், ஹோரா த்ரேக்காணம், த்ரிம்சாம்சகம் அத்தனையும் வெப்பக் கிரகத்தின் ஆதிக்யத்தில் (சூரியன் - செவ்வாய்) அடங்கிவிடும். அஸ்வினியும் கேட்டையும் வேதை பொருந்தாது என்ற முடிவை உண்மையாக் குகிறது இந்த விளக்கம்.</p>
<p class="content">லக்னத்தில் அல்லது சந்திரனின் த்ரிம்சாம்சகம் சனியாக இருந்தால் அதாவது மேஷ ராசியில் 5.10 வரை பாகைகளில் பிறந்தால், விருச்சிகத்தில் 20-ல் இருந்து 25 வரை பாகைகளில் இருந்தால், அவள் தாசியாக மாறிவிடுவாள் என்று சொல்லும். இரண்டு ராசிகளில் ஒன்று லக்னமாகவோ சந்திரன் தென்படும் ராசியாகவோ இருந்து, லக்ன த்ரிம்சாம்சகம் அல்லது சந்திர த்ரிம்சாம்சகம் குருவாக இருந்தால் (மேஷத்தில் 10-க்கு மேல் 18 பாகைகள், விருச்சிகத்தில் 12-க்கு மேல் 20 பாகைகள்) பதிவிரதையாக மாறுவாள். கணவனை தெய்வமாக மதிப்பாள். விட்டுப்பிரியாமல் தொடர்வாள். அவன் சொற்படி செயல்படுவாள்.</p>
<p class="content"><img align="right" width="200" height="534" alt="" src="http://cdnw.vikatan.com/sakthi/2014/02/mqywuy/images/p84c.jpg">புதனின் த்ரிம்சாம்சகத்தில் பிறந்திருந்தால் (மேஷத்தில் 18-க்கு மேல் 25 பாகை வரை; விருச்சிகத்தில் 5-க்கு மேல் 12 பாகை வரை) அகடவிகடங்களோடு செயல்படுவாள். சுயநலத்துக்கு முக்கியத்துவம் அளித்து மற்றவற்றை எதிர்ப்பாள். தனது விருப்பத்தை நிறைவேற்றிக்கொள்ள உகந்த முடிவை கையாளுவாள் என்கிறது ஜோதிடம்.</p>
<p class="content">சுக்கிரனின் த்ரிம்சாம்சகத்தில் பிறந்திருந்தால் (மேஷத்தில் 25-ல் இருந்து 30 பாகை; விருச்சிகத்தில் 1-ல் இருந்து 5 பாகை), பொல்லாப்பு, அவமானம், வீண்பழி போன்றவற்றில் சிக்கித் தவிப்பாள். அவளது நடத்தை ஏளனத்துக்கு உரியதாக மாறிவிடும் என்று ஜோதிடம் சொல்லும். பரணிக்கு அனுஷம், கிருத்திகைக்கு விசாகம் வேதை என்று பொருத்தத்தில் குறிப்பிடுவதை இந்த விளக்கம் பொருள் படைத்ததாகச் செய்துவிடுகிறது.</p>
<p class="content">செவ்வாய், சனி, குரு, புதன், சுக்கிரன் ஆகிய ஐவரில் முதல் இரண்டு வெப்பக் கிரகங்கள். மற்ற மூன்றும் தட்பக்கிரகம்.இவற்றின் இயல்புக்கு உகந்த வகையில் பிறந்தவளின் செயல்பாடு நிர்ணயிக்கப்படுகிறது. நடத்தைகளை ஆராய்ந்து வெளியிடும் ஜோதிடத் தகவலை ஒதுக்கி, லக்னத்தில் இருக்கும் ராகுவையும் 7-ல் இருக்கும் ராகுவையும் பார்த்து தோராயமான பலன் சொல்லும் நடைமுறைகளில் ஜோதிடத்துக்கு உடன்பாடில்லை. ஜோதிடத்தில் புது ஆராய்ச்சியோ, காலத்துக்கும் சிந்தனைக்கும்உகந்தவாறு புதுத் தகவல்களின் இணைப்புகளோ தேவையற்றது. தெய்விக ஜோதிடம் (டிவைன் ஜோதிடம்), அறிவியல் ஜோதிடம், உபாசக ஜோதிடம், அருள்வாக்கு ஜோதிடம் போன்ற அடைமொழிகள் ஜோதிட சாஸ்திரத்தோடு இணையாது.</p>
<p class="content">அப்பழுக்கற்ற இயற்கை சட்டதிட்டங்களில் பகுத்தறிவுபூர்வமான முடிவுகளை வரையறுப்பதற்கு, அது எதையும் எதிர்பார்க்காது. தெய்விகம், உபாசனை, அருள்வாக்கு போன்றவை அதன் முடிவை இறுதியாக்கத் தேவை இல்லை. ரிஷிகளும், முனிவர்களும், மந்திரத்தை உணர்ந்தவர்களும் (மந்திரத்ரஷ்டா) உலக நன்மையைக் குறிக்கோளாகக் கொண்டு, பாமரர்களை வாழவைக்க, தங்களது சிந்தனை வளத்தைப் பயன்படுத்தி, இயற்கை தத்துவத்தின் உருப்பெற்ற ஜோதிடத்தை நன்கு விளக்குவார்கள்.</p>
<p class="content">மற்ற சாஸ்திரத் தகவல்கள் காலத்தின் தாக்கத்தில் மாறுபாட்டை ஒருவேளை சந்திக்கலாம். ஜோதிடம் காலத்தை வரையறுப்பதால் அதன் மாறுபாடு அந்த சாஸ்திரத்திற்கு மட்டுமே உரித்தானது. எந்தக் கால மாறுபாட்டுக்கும் ஒத்துப்போகும் விதத்தில் அதன் முடிவுகள் இருப்பதால் அதற்கு ஆராய்ச்சி தேவைப்படாது.இத்தனைத் தகவல்களையும் ஒரு செய்யுளில் விளக்கிக் கூறுகிறார் வராகமிஹிரர் (கன்யைவதுஷ்டாவ்ரஜதிஹ....).</p>
<p class="content">முன்னோர்களின் அறிவுரைகளை மனத்தில் பதியவைத்து அசை போட்டு, அதன் விளக்கவுரைகளை ஆராய்ந்து, அவர்களது சிந்தனையோட்டத்தை அறிந்துகொண்டு, ஜோதிடத்தை விளக்க முற்பட வேண்டும். நொடிப் பொழுதில் கணினி வழியாக பலன் சொல்ல முற்படுவது, என்றைக்கும் பலன் அளிக்காது. பாமரர்களை ஊக்குவிக்கும் அளவுக்கு திறமையை வளர்க்க வேண்டும். அவர்களை அந்த வேளையில் மட்டும் திருப்திப்படுத்தும் நடை முறையை, சொல்வளத்தால் இறுதியாக்கக் கூடாது. ஜோதிடம் பொதுச் சொத்து. அது சின்னாபின்னமாகாமல் காப்பாற்ற வேண்டிய பொறுப்பு இருப்பதை எல்லோரும் உணரவேண்டும். அப்படியொரு பொற்காலம் நிச்சயம் வரும்.</p>
<p class="content">அடுத்த இதழில் மற்றுமோர் உதாரணத்தையும், திரிம்சாம்சகம், ஹோரா, த்ரேக்காணம் முதலானவை குறித்தும் தகுந்த அட்டவணைகளுடன் தெளிவாக அறிவோம்.</p>
<p style="text-align: right"><span style="color: #ff0000"><strong>- சிந்திப்போம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சக்தி சங்கமம்</div>
<div class="subtitle1">ரசித்தலும்  நேசித்தலுமே ஆன்மிகம்!</div>
<div class="subtitle2">வெ.இறையன்பு ஐ.ஏ.எஸ்.- வாசகர்கள் கலந்துரையாடல்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>பதவிகளால் பெருமை அடைகிறவர்கள் பலர்; தாம் வகிக்கும் பதவிக்குப் பெருமை சேர்க்கிறவர்கள் சிலர். இந்த இரண்டாவது வகையைச் சேர்ந்தவர் வெ.இறையன்பு ஐ.ஏ.எஸ். </strong></span></p>
<p class="content"><span style="color: #0000ff"><strong>'ச</strong></span>க்தி சங்கமம்’ கலந்துரையாடலுக்காக சக்திவிகடன் வாசகர்கள் அடுத்து சந்திக்கப்போகும் பிரபலம் வெ.இறையன்பு ஐ.ஏ.எஸ். என்ற அறிவிப்பைப் பார்த்ததும், ஏராளமான வாசகர்களிடம் இருந்து கடிதங்கள் வந்து குவிந்தன. ஆன்மிகம், தத்துவம், நிர்வாக மேலாண்மை, ஜென் கதைகள் என வேறுபட்ட கேள்விகளைத் தாங்கி வந்திருந்த கடிதங்களில் இருந்து சிறப்பான கேள்விகளைத் தேர்ந்தெடுத்தோம். அவற்றை எழுதி அனுப்பிய வாசகர்களைத் தொலைபேசியில் தொடர்புகொண்டு, சந்திப்பு நேரம், இடம் முதலான தகவல்களைத் தெரிவித்தோம். நாம் தொடர்புகொண்ட அனைவருமே ஆர்வத்தோடு, குறிப்பிட்ட நாளில் விகடன் அலுவலகத்தில் சங்கமித்தார்கள்.</p>
<p class="content">சென்னை- ராஜா அண்ணாமலைபுரத்தில், கிரீன்வேஸ் சாலையில் உள்ள தனது அலுவலகத்திலேயே இந்தச் சந்திப்பை வைத்துக்கொள்ளலாம் என அன்பு அழைப்பு விடுத்தார் இறையன்பு. ஒரு வியாழனன்று மாலைப்பொழுதில் இனிதே துவங்கியது, சக்தி சங்கமம்.</p>
<p class="content">மனித மனங்களை உற்சாகப்படுத்துவதிலும், ஊக்கப்படுத்துவதிலும் இறையன்புவின் படைப்புகளுக்கு முக்கியப் பங்கு உண்டு என்றால், மிகையல்ல. இங்கேயும் முதல் கேள்வி மனித மனம் தொடர்பானதாகவே இருந்தது மிகப் பொருத்தம்!</p>
<p style="text-align: center"><img align="middle" width="450" height="519" alt="" src="http://cdnw.vikatan.com/sakthi/2014/02/mqywuy/images/p6.jpg"></p>
<p class="content"><img alt="" align="left" style="width: 29px; height: 28px" src="http://cdnw.vikatan.com/sakthi/2014/02/mqywuy/images/dotquesio.jpg"> ''மனமது செம்மையானால் மந்திரங்கள் ஜெபிக்க வேண்டாம் என்பார்கள். இதற்கான உண்மையான பொருள் என்ன சார்?'' <span style="color: #ff0000"><strong>என வி.பி.பலராமன் கேட்க, மெலிதான புன்னகையுடன் ஆரம்பித்தார் இறையன்பு.</strong></span></p>
<p class="content">''மந்திரங்களின் உபயோகமே மனத்தைச் செம்மைப்படுத்துவதுதான். மனம் செம்மை அடைந்துவிட்டால், அப்புறம் மந்திரங்களுக்கான அவசியமே இல்லை. மனத் தூய்மை என்பதும், மனச் செம்மை என்பதும் ஒன்றுதான்.</p>
<p class="content">சரி! மனத்தை எப்போது தூய்மையாக ஆக்கிக்கொள்ள முடியும்? மனம் என்று உள்ளவரை அது தூய்மையாகாது. மனமே இல்லாதபோதுதான், அது தூய்மையாகும். மனமே இல்லாத நிலை என்பது நிச்சலனமான மனத்தையே குறிக்கும். அப்படியான மனத்தில்தான் சாந்தமும், கருணையும் நிறைந்திருக்கும். அப்படி ஒரு மனநிலையை தியானப் பயிற்சியினால் எல்லோரும் அடையமுடியும். அன்பு, சாந்தம், கருணை நிரம்பப் பெற்று மனம் தூய்மை அடைந்துவிட்ட பிறகு, மந்திரங்கள் எதற்கு? உலகம் முழுவதும் பார்த்தீர்களானால், மிகப் பெரிய மகான்கள் அனைவரும் அன்புமயமாகவும், கருணைமயமாகவும்தான் இருந்திருக்கின்றனர். வழக்கமாகத் தன்னைத் தேடி வரும் பசு ஒருநாள் வரவில்லை என்றதும், தாமே பசுவைத் தேடிச் சென்றார் ஸ்ரீரமண மகரிஷி அதுவே, அவர் இயற்றிய பெரும் தவம். எங்கோ தொலைவில் இருக்கும் யாரோ ஒருவனுக்கு அடிபட்டபோது, தம் முதுகில் காயம்பட்டதுபோல் கதறினார் பாருங்கள் ஸ்ரீராமகிருஷ்ண பரமஹம்சர்... அதுவே, அவருடைய ஆன்மிகம். மண்கட்டி ஒன்று சிதைந்தபோது, 'அது சிதைந்துவிட்டதே’ என்று வருத்தப்பட்டார் வள்ளலார் சுவாமி கள். அதேபோல், தம்மைச் சுமந்துசென்ற எருதுகளிடம் 'வலிக்கிறதா, கண்ணுங்களா?’ என்று பரிவுடன் கேட்டாரே, அதுவே அவருடைய ஆழமான கருணை.</p>
<p class="content">இப்படியான தூய்மையான மனத்தை நீங்கள் அடைந்துவிட்டீர்களானால், அதன் பிறகு மந்திரங்களோ கடவுளோ உங்களுக்குத் தேவை இல்லை. ஏனென்றால், உங்களுக்குள் ளேயே கடவுள்தன்மை தோன்றிவிடுகிறது.''</p>
<p style="text-align: center"><img align="middle" width="600" height="362" alt="" src="http://cdnw.vikatan.com/sakthi/2014/02/mqywuy/images/p6a.jpg"></p>
<p class="content"><img alt="" align="left" style="width: 29px; height: 28px" src="http://cdnw.vikatan.com/sakthi/2014/02/mqywuy/images/dotquesio.jpg"><span style="color: #ff0000">  அடுத்த கேள்வி ஹேமா ராமனிடம் இருந்து!</span></p>
<p class="content">'''கடவுள் நம்மைக் காப்பாற்றுவார். நாம் கடவுளைக் காப்பாற்ற வேண்டிய அவசியம் இல்லை’ என்று நீங்கள் சொல்லியிருக்கிறீர்கள்.</p>
<p class="content"><span style="color: #ff0000"><strong>அ</strong></span>தையொட்டி, நான் எழுதிய நான்கு வரி கவிதை இது:</p>
<p class="content">'இந்துக்களின் முழுமுதற் கடவுள்<br>
காவல் தெய்வம்<br>
இன்று காவல் துறையின் கண்காணிப்பில்...<br>
ஓ! இன்று விநாயகர் சதுர்த்தி!’</p>
<p class="content">- இந்த முரண்பாடு மாறுமா?'</p>
<p class="content">''நமது மிகப்பெரிய பிரச்னை என்னவென் றால், நாம் மிகப்பெரிய மயக்கத்தில் இருக்கிறோம். அதாவது, நாம்தான் நமது மதத்தைக் காப்பாற்ற வேண்டும்; நாம்தான் கடவுளைக் காப்பாற்ற வேண்டும் எனும்படியான மயக்கம் அது.</p>
<p class="content">உண்மையில், கடவுள்தான் நம்மைக் காப்பாற் றுவதற்கு இருக்கிறாரே தவிர, கடவுளை நாம் காப்பாற்றவேண்டிய அவசியம் இல்லை. நாம், கடவுளைக் காப்பாற்றவில்லை; கடவுளின் விக்கிரகங்களைத்தான் காப்பாற்றுகிறோம். இந்த உருவங்கள் எதற்காக என்று பார்த்தீர் களானால், ஆன்மிகத்தில் நமது வறுமையையே அவை உணர்த்துகின்றன. உருவங்களே இல்லாத வெட்டவெளியில்கூட நாம் கடவுளை நினைக்கமுடியும். ஆனால், நமது சிற்றறிவுக்கு அது சாத்தியமில்லை என்பதால், நமது மனத்தை ஒருமுகப்படுத்த ஓர் உருவம் தேவையாக இருக்கிறது. ஆனால் நாமோ, கடவுளின் விக்கிர கங்களைக் காப்பாற்றுகிறோம் என்ற பெயரில், வன்முறையில் ஈடுபடுகிறோம். இந்த வன்முறை தேவையே இல்லை. கடவுளே தன்னைக் காப்பாற்றிக்கொள்வார்.</p>
<p class="content">அடுத்ததாக... நிறைய வருமானம் இருக்கும் கோயில்தான் சிறந்த கோயில், நிறையபேர் செல்லும் கோயில்தான் சிறந்த கோயில் என்று பலரும் நினைக்கிறார்கள். அதுபோல், திருவிழா மற்றும் விசேஷ தினங்களில்தான் கோயிலுக்குச் செல்கிறார்களே தவிர, மற்ற நாட்களில் பெரும்பாலும் செல்வது கிடையாது. இப்படிப்பட்ட கோயில்களில், இன்னின்ன நாட்களில் வழிபட்டால்தான் கடவுள் நமக்கு அருள்வார் என்று எண்ணுவது எத்தனை அறியாமை! கடவுளை வழிபட எல்லா நாட்களும் சிறந்தவையே! இதைத்தான் ஞானசம்பந்தப் பெருமான் உள்ளிட்ட பல மகான்களும் முன்னோர்களும் வலியுறுத்தியிருக்கிறார்கள்.</p>
<p class="content">எந்தக் கடவுளும் அல்லது எந்த மதமும் அன்பு செலுத்துவதற்கு எதிரானது அல்ல. எந்த மதமாக இருந்தாலும், எந்த மார்க்கமாக இருந்தாலும், ஏன் கடவுளே இல்லை என்று கூறும் மார்க்கம்கூட மனிதர்களை நேசிக்கத்தான் கற்றுத் தருகின்றன. நாம் மனிதர்களையே நேசிக்கத் தவறும்போது, கடவுளை வழிபட்டு என்ன பயன்? கடவுளே அதை விரும்பமாட்டாரே! அனைத்து மதத்தினரையும் நாம் நேசிக்கக் கற்றுக் கொண் டால், அங்கு வன்முறைக்கு இடமே இல்லை.''<img align="right" width="300" height="379" alt="" src="http://cdnw.vikatan.com/sakthi/2014/02/mqywuy/images/p6b.jpg"></p>
<p class="content"><img alt="" align="left" style="width: 29px; height: 28px" src="http://cdnw.vikatan.com/sakthi/2014/02/mqywuy/images/dotquesio.jpg">'''ஒரு குயவன், ஆடு, பானை’ என்ற கதையில், ஓர் ஆட்டை பலிகொடுப்பதைப் பற்றி நீங்கள் கூறியிருக்கிறீர்கள். தற்போது, கடவுளின் பெயரில் ஓர் ஆட்டை பலி கொடுப்பதை பெரிய பிரச்னையாகப் பேசுகிறோம். ஆனால், அன்றாடம் ஆயிரக்கணக்கான ஆடுகள் பலருக்கு இரையாவது யாருக்கும் தெரியவில்லையே?'' - <span style="color: #ff0000"><strong>அருணா எஸ்.ஷண்முகம் கேட்ட கேள்விக்கு, விளக்கமாகப் பதில் சொன்னார் இறையன்பு.</strong></span></p>
<p class="content">''அசோகரின் கல்வெட்டுகளில் அவர் பதித்திருப்பது, 'மதத்தின் பெயரால், அதாவது வழிபாட்டின் பெயரால் பலி இடுவதைத் தடுக்கவேண்டும்’ என்பதுதான். உங்கள் உணவுக்காக நீங்கள் சாப்பிடுவது என்பது வேறு விஷயம். ஆனால், அதற்குக் கடவுளைச் சாட்சியாக்காதீர்கள். எளிமையாகச் சொல்ல வேண்டும் என்றால், நாம் ஒன்றைச் செய்வதற்கு கடவுளை உபயோகப்படுத்திக் கொள்கிறோம் (We are making god as a party for what we are doing). நாம் செய்கிற பாவத்தில் சிறிது எடுத்து, கடவுளுக்குப் பங்கு தருவது போன்றது இது. நாம் தவறான வழியில் சம்பாதிக்கும் பணத்தில் சிறிது எடுத்து, கோயில் உண்டியலில் போடுவதும் இதில் அடங்கும்.</p>
<p class="content">'உணவுக்காக நாம் ஓர் உயிரை அழிக்கக்கூடாது’ என்று புத்தர் கூறுகையில், அவருடைய சீடர் ஒருவர், 'ஏற்கெனவே இறந்த ஜீவன்களை உண்ணலாமா?’ என்று கேட்டார். 'அதில் தவறு இல்லை’ என்றார் புத்தர். இன்று பௌத்த நாடுகள் பலவற்றில் உள்ள கடைகளில், 'இங்கு ஏற்கெனவே இறந்த விலங்குகளின் மாமிசம்தான் கிடைக்கும்’ என்று அறிவிப்பு காணப்படுகிறது. நோய்வாய்ப்பட்டு இறந்த விலங்குகளின் மாமிசம் நமது உடலுக்குத் தீங்கு விளைவிக்கும் என்பதையும் நாம் கவனத்தில் கொள்ளவேண்டும். இங்கே நாம் ஒன்றை கவனிக்கவேண்டும். உணவுமுறை என்பது அவரவர் இருக்கும் இடத்தின் சூழ்நிலையைப் பொறுத்த விஷயம். எஸ்கிமோக்களிடம் போய், 'மாமிசம் சாப்பிடக்கூடாது’ என்று கூற முடியாது. அவர்கள் உயிர் வாழ, அதைத்தான் சாப்பிட்டாக வேண்டும். வேறு வழியில்லை. ஆனால், நாம் மாமிசம் சாப்பிடாமலே வாழமுடியும். மாமிசம் சாப்பிடுபவர்கள்கூட எல்லா மாமிசத்தையும் சாப்பிடுவது இல்லையே?</p>
<p class="content">காலன் என்பவன் ஆசையாக ஒரு மாட்டை வளர்த்து வந்தான்; அந்த மாடு இறந்துபோனதும், அதன் மாமிசத்தை எல்லோருக்கும் உண்ணக் கொடுத்தான்; ஆனால், தான் உண்ணவில்லை என்றொரு கன்னடக் கதை உண்டு. இன்னொரு கதையில், தாழ்த்தப்பட்டவன் ஒருவன், ஒரு மடாலயத்துக்குச் சொந்தமான கிணற்றில் தண்ணீர் இறைத்து, அருந்து கிறான். அவனை எல்லோரும் அடித்து உதைக்கின்றனர். அடுத்தநாள், அந்தக் கிணற்றில் ஒரு பன்றி விழுந்துவிடுகிறது. அதை யாரும் பெரிய பிரச்னையாகப் பார்க்கவில்லை. எனில், அந்தப் பன்றியைவிட மனிதன் மோசமானவனா? இவை எல்லாமே தொடர்புடையவை. அதாவது truth is not a absolute phenomenon; it is a relative phenomenon.</p>
<p class="content"><img alt="" align="left" style="width: 29px; height: 28px" src="http://cdnw.vikatan.com/sakthi/2014/02/mqywuy/images/dotquesio.jpg"> ''ஆன்மிகம் என்பது வயதானவர்களுக்குத்தான் என்று பலர் நினைக்கிறார்கள். ஆன்மிகச் சொற்பொழிவுகளில் முதியவர்களைத்தான் காணமுடிகிறது. இனி வரும் காலங்களிலாவது இளையதலைமுறையினர் ஆன்மிகச் சொற்பொழிவுகளை ஆர்வத்துடன் கேட்க என்ன செய்யலாம்?'' <span style="color: #ff0000"><strong> என்று கேட்டார் வி.பி.பலராமன்</strong></span>.</p>
<p class="content">''ஆன்மிகம் என்பதையே நாம் தவறாகப் புரிந்துகொண்டிருக்கிறோம். ஆன்மிகம் என்பது நம் வாழ்வை மறுப்பதோ, விட்டு ஒதுங்குவதோ அல்ல; உண்மையில், ஆன்மிகம் என்பது நம் வாழ்வைக் கொண்டாடுவது; வாழ்வை ரசிப்பது; ஒவ்வொரு நிமிடத்தையும் பயனுள்ளதாக ஆக்குவது.</p>
<p class="content"><img align="left" width="100" height="255" alt="" src="http://cdnw.vikatan.com/sakthi/2014/02/mqywuy/images/p6c.jpg">வாழ்க்கையை எப்படிப் பயனுள்ளதாக ஆக்கமுடியும்? உங்களுக்காக வாழ்ந்தீர்கள் என்றால், அது பயனுள்ளதாக இராது. விவேகானந்தர் கூறியதுபோல், ஒழுக்கம் என்பது சுயநலம் இல்லாத செயல். எவற்றை யெல்லாம் நீங்கள் சுயநலமாகச் செய்கிறீர்களோ, அவை எல்லாம் ஒழுக்கம் இல்லாதவை. சுயநலம் இல்லாத செயல்களை நீங்கள் செய்கிறபோது, நீங்கள் ஒழுக்கமானவராக ஆகிவிடுகிறீர்கள். இதையெல்லாம், உங்கள் குழந்தைகளுக்குப் புரியும்படி எடுத்துச் சொல்லிக் கற்றுக்கொடுத்தால், சிறு வயதில் இருந்தே அவர்களிடம் ஆன்மிகம் மிளிரும். பின்னர், நீங்கள் அவர்களுக்குச் சொல்லாமலே, இது தீய பழக்கம், இது சுயநலம் சார்ந்தது என அவர்களே பகுத்து உணர்வார்கள்.</p>
<p class="content">ஆன்மிகம் பற்றிப் பெரியவர்கள்தான் பேசவேண்டும், பெரியவர்கள்தான் கேட்கவேண்டும் என்பதில்லை. 30 வயதில் நான் ஆன்மிகம் பேச ஆரம்பித்தபோது, என்னிடமும் இப்படி ஒரு கேள்வி எழுப்பப்பட்டது. 'ஆன்மிகம் என்பது வாழ்க்கையைக் கொண்டாடுவதுதான். இந்த வயதில் கொண்டாடாமல், எந்த வயதில் கொண்டாடுவேன்?’ என்று அதற்குப் பதில் கூறினேன்.''</p>
<p class="content"><img alt="" align="left" style="width: 29px; height: 28px" src="http://cdnw.vikatan.com/sakthi/2014/02/mqywuy/images/dotquesio.jpg"> ''ஆன்மிகம் என்பது வாழ்க்கையைக் கொண்டாடுவதுதான் என்கிறீர்கள். வாழ்க்கையைக் கொண்டாடுவது எப்படி? ரசிப்பது எப்படி?'' <span style="color: #ff0000"><strong>என்று கேட்டார் ஹேமா ராமன்</strong></span>.  </p>
<p class="content">''கலீல் ஜிப்ரான் சொன்னதுபோல், நீங்கள் ஒரு வீடு கட்டுவதாக இருந்தால், உங்கள் காதலி வந்து வசிப்பதற்காக என்ற எண்ணத்தில் அதைக் கட்டுங்கள். அதுவே, பிரார்த்தனையாக மாறும். ஈடுபாட்டுடன் செய்யும் எந்த ஒரு செயலுமே பிரார்த்தனைதான். வாழ்க்கையை ரசித்தும், நேசித்தும் வாழ்வதுதான் ஆன்மிகத்தின் மைய முடிச்சு. கால்பந்தாட்டப் பயிற்சியாளர் மைதானத்துக்கு வந்தார். அவரிடம் வீரர்கள், 'பந்து இல்லாமல் வந்துவிட்டீர்களே?’ என்று கேட்டார்களாம். அதற்கு அவர், 'பந்து ஒரு நேரத்தில் ஒருவரிடம்தானே இருக்கும்? ஆனால், பந்து இல்லாத மற்ற 21 பேர் என்ன செய்கிறார்களோ, அதைப் பொறுத்துதான் ஆட்டத்தின் முடிவு இருக்கும்’ என்றாராம். அதுபோல், ஆன்மிகம் என்பது, நாம் பிரார்த்தனை செய்யும்போது எப்படி இருக்கிறோம் என்பது அல்ல; நாம் பிரார்த்தனையில் ஈடுபடாத போது என்ன செய்கிறோமோ, எப்படி இருக்கிறோமோ அதைப் பொறுத்தே ஆன்மிகம் அமைகிறது.''</p>
<p class="content">இறையன்புவின் ஆன்மிகம் குறித்த இந்த அருமையான பதிலால் கவரப்பட்ட வாசகர்கள் பலமாகக் கரவொலி எழுப்பி, தங்கள் பாராட்டுதல்களையும் மகிழ்ச்சியையும் வெளிப்படுத்தினார்கள்.</p>
<p class="content">தொடர்ந்து... 'நீங்கள் கோயிலுக்குப் போவது உண்டா? மனிதன் ஒழுக்கமாக வாழ கடவுள் நம்பிக்கை அவசியமா?’ எனப் பலப்பல கேள்விகளை எழுப்பி னார்கள் வாசகர்கள். அவற்றுக்குத் தக்க உதாரணங்களுடன் பதிலளித்து அசத்தினார் இறையன்பு.</p>
<p style="text-align: right"><span style="color: #ff0000"><strong>அவை அடுத்த இதழில்...</strong></span></p>
<p style="text-align: right"><span style="color: #ff0000"><strong>படங்கள்: ரா.மூகாம்பிகை</strong></span></p>
<hr>
<p class="content"><img alt="" align="left" style="width: 19px; height: 17px" src="http://cdnw.vikatan.com/sakthi/2014/02/mqywuy/images/dotquesio.jpg">தங்களுக்கு இறையன்பு என்று பெயர் வைத்ததன் பின்னணி என்ன?</p>
<p class="content"><img alt="" align="left" style="width: 18px; height: 21px" src="http://cdnw.vikatan.com/sakthi/2014/02/mqywuy/images/dotquesio.jpg">தங்களுக்குக் கடவுள் கொடுத்த வரங்களாக எதைக் கருதுகிறீர்கள்?</p>
<p class="content"><span style="color: #ff0000"><strong>- சத்தியநாராயணன், அயன்புரம்</strong></span></p>
<p class="content">! நல்ல சூழல்; நிறைவான மனம்; ஆரோக்கியமான உடல்; பிறருக்குப் பயனுள்ள வழியில் வாழவேண்டும் என்கிற எண்ணம் இவற்றையே இறைவன் எனக்குக் கொடுத்த வரங்களாகக் கருதுகிறேன். அடுத்து... எங்கள் வீட்டில் எல்லோருக்குமே தனித்துவமான பெயர்களைத்தான் என் தந்தை வைத்திருக்கிறார். 'நான் உனக்கு இறையன்பு என்று பெயர் வைத்திருக்கிறேன். ஏன் தெரியுமா... ராமு என்றோ, சோமு என்றோ பொதுவான ஒரு பெயரை வைத்திருந்தால், பின்னாளில் ஏதேனும் தவறு செய்தாலும், அது வேறு யாரோ என்று தப்பித்துக்கொள்ள முடியும். <span style="color: #ff0000"><strong><u><img align="right" width="150" height="164" alt="" src="http://cdnw.vikatan.com/sakthi/2014/02/mqywuy/images/p6d.jpg"></u></strong></span>ஆனால், இறையன்பு என்று தனித்துவமான பெயரை உனக்கு நான் வைத்திருப்பதால், நீ  ஏதேனும் தவறு செய்தால், அப்படி உன்னால் தப்பித்துக் கொள்ள முடியாது. எனவே, ஒழுக்கமாக வாழ்க்கையை நகர்த்திச் செல்ல இந்தப் பெயர் உனக்கு உதவும்’ என்றார். நானும் என் பெயரை, காரணப் பெயராக மாற்ற முயன்று வருகிறேன்.''</p>
<p class="content"><span style="color: #ff0000"><strong><u>அடுத்த சங்கமம்...</u></strong></span></p>
<p class="content"><span style="color: #ff0000"><strong>வா</strong></span>சகர்களே!</p>
<p class="content"><span style="color: #ff0000"><strong>ம</strong></span>கப்பேறு மருத்துவர் கமலா செல்வராஜுடன் கலந்துரையாட விருப்பமா? ஆன்மிகம் தொடர்பான உங்கள் கேள்விகளை 11.2.14 -க்குள் எங்களுக்குக் கிடைக்குமாறு அனுப்பி வையுங்கள். சிறந்த கேள்விகளை எழுதியனுப்பிய வாசகர்களில் சிலர், மருத்துவர் கமலா செல்வராஜுடன் கலந்துரையாடும் வாய்ப்பைப் பெறுவார்கள்.</p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'பாண்டுரங்கன்தான் எல்லாமே எனக்கு!’ </div>
<div class="subtitle1">நாதம்... சங்கீர்த்தனம்! </div>
<div class="subtitle2">இ.லோகேஸ்வரி</div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"> <span style="color: #ff0000"><u><strong>நாமசங்கீர்த்தனம் பாடி அசத்தும் 14 வயது சிறுமி </strong></u></span></p>
<p class="content"><span style="color: #ff0000"><strong>ம</strong></span>னிதனையும் மற்ற உயிரினங்களையும் இசைந்து வாழச் செய்கிற அற்புதமான சாதனம்... இசை. அதனால்தான் மகுடிக்குக் கட்டுண்ட பாம்பென இசையில் மயங்கிப் போகிறோம். அவ்வளவு ஏன்... நம்மையெல்லாம் படைத்த கடவுளே, இசையில் கட்டுண்டு போகிறாரே!</p>
<p class="content">எத்தனையோ திருத்தொண்டர்கள் இறைவனைப் பாடி, துதித்து, இறையருளைப் பெற்றிருக்கிறார்கள். நாம்தேவ், துளசிதாஸ், துக்காராம், மீராபாய் எனப் பலரும் இறைவனின் திவ்விய நாமங்களைச் சொல்லி, அதையும் வெறுமே வார்த்தைகளாகச் சொல்லாமல், பாட்டாகவே பாடிப் பரவசமூட்டியிருக்கிறார்கள், நம்மையும் இறைவனையும்!</p>
<p class="content">அப்படியொரு திவ்விய நாம சங்கீர்த்தனத்தை ஒரு சிறுமி பாடி அசத்துகிறாள் என அறிந்து, அவரைச் சந்தித்தோம்.</p>
<p class="content">'ராஜ கணபதி ராயாஹோ மஹ ராஜ கணபதி ராயாஹோ<br>
ராஜ கணபதி ராயாஹோ மஹ ராஜ கணபதி ராயாஹோ<br>
விட்டல கணபதி விட்டல கணபதி  <br>
விட்டல கணபதி விட்டல கணபதி<br>
விட்டல் விட்டல் விட்டல் விட்டல்<br>
விட்டலாஆஆஆஆ...’</p>
<p class="content">- என்று கொஞ்சும் குரலுடன், அதேநேரம் கணீரென்று பாடிக் கொண்டிருந்தார் ஸ்ரீமாத்மிகா. பதினான்கே வயதுதான். ஆனாலும், குரலிலும் குழைவிலும் தெரிகிறது அனுபவம்.  </p>
<p class="content"><img alt="" align="left" width="350" height="606" src="http://cdnw.vikatan.com/sakthi/2014/02/mqywuy/images/p52.jpg">''இதுவரைக்கும் நூறு மேடைகள்ல பாடியிருக்கேன். ஒவ்வொரு முறை மேடையேறும்போதும், 'கடவுளே... நீதான் துணையா இருக்கணும்’னு வேண்டிக்கிட்டுதான் பாட ஆரம்பிப்பேன். கடவுள் அருள் இருந்துட்டா யார் வேணா, எதை வேணா, எப்ப வேணா செய்யமுடியும்னு என் அப்பா சொல்லுவார்'' என்று பெரிய மனுஷிபோல் பேசுகிற ஸ்ரீமாத்மிகாவின் குடும்பம், ஸ்ரீசத்ய சாயிபாபாவைக் கடவுளாகவும் குருவாகவும் கொண்டு வாழ்ந்து வருகிறது.</p>
<p class="content">''எனக்கு இந்தப் பெயரை வைச்சதே ஸ்ரீசத்ய சாயிபாபாதான்'' என்று பெருமிதத்துடன் சொல்கிறார் ஸ்ரீமாத்மிகா. (மாத்மிகா என்றால் உலக மாதா என்று பொருள்).</p>
<p class="content">''என் அப்பா சாய்வரதன்தான் எனக்கு குருநாதர். அவர்தான் எனக்கு சின்ன வயசுலேருந்தே பாட்டெல்லாம் கத்துக் கொடுத்தார். எனக்கு நாலு வயசு இருக்கும்போதே, நாம சங்கீர்த்தனத்தையும் பாசுரங் களையும்தான் கத்துக் கொடுத்து, பாடச் சொன்னார் அப்பா.</p>
<p class="content">ஒருகட்டத்துல, கடவுள் பாடல்களை எப்பவும் முணுமுணுத்துக்கிட்டே இருக்க ஆரம்பிச்சேன். அப்படியான தருணத்துலதான், ஸ்ரீபாண்டுரங்கன் என் இஷ்டதெய்வமாவே ஆயிட்டார். எப்பப் பார்த்தாலும் பாண்டுரங்கனைப் பத்தியே பாடிக்கிட்டு இருந்தேன். 'பரவாயில்லியே... உங்க பொண்ணு நல்லாப் பாடுறா. மேடையேத்திடுங்க’ன்னு அப்பாவோட நண்பர்கள், தெரிஞ்சவங்க எல்லாருமே சொன்னாங்க. அப்படி ஆரம்பிச்சு, இதோ இப்ப வரைக்கும் நூறு மேடைகளைக் கடந்துட்டேன்கறதை நினைச்சா, என்னாலேயே நம்ப முடியலை'' என்று விழிகள் விரியச் சொல்லும் ஸ்ரீமாத்மிகா, இப்போது எட்டாம் வகுப்பு படித்துக்கொண்டிருக்கிறார்.  </p>
<p class="content">''பாட்டுக்கும் நாமசங்கீர்த்தனத் துக்கு அப்பா குருநாதர்னா, படிப்புக்கு அம்மாதான் குரு. ஒரு பக்கம் பாட்டு, இன்னொரு பக்கம் படிப்பு. இந்த ரெண்டுலயும் தொடர்ந்து நல்ல மார்க் எடுக்கறேன்னா, அதுக்கு அப்பாவுக்கும் அம்மாவுக்கும் தான் தேங்க்ஸ் சொல்லணும்! அதேபோல, என் அண்ணா சாய்ராம் எனக்கு எப்பவும் பக்கபலமா இருக்கான்.</p>
<p class="content">கச்சேரிக்காக தமிழ்நாடு மட்டுமில்லாம, டெல்லி, பஞ்சாப்னு பல ஊர்களுக்குப் போயிருக்கேன். இதுல, பஞ்சாப் கச்சேரியை என் வாழ்க்கைல மறக்கவே மாட்டேன். பஞ்சாப்ல கச்சேரி செய்ய ஆரம்பிச்சு, ஆறேழு பாட்டுகளைப் பாடி முடிச்சுட்டு, அடுத்ததா ஒரு பாடலைப் பாடத் தொடங்கும்போது மொத்தக் கூட்டமும் எழுந்து நின்னு ஆட ஆரம்பிச்சுது! ரசிகர்களோட உற்சாகம் தான் இப்படி வெளிப்படுதுன்னு புரியாம, முதல்ல மிரண்டு போய்ப் பார்த்தேன். அப்புறம், சுதாரிச்சு உற்சாகமா தொடர்ந்து பாடினேன். அப்பாவும் அம்மாவும் ரொம்பவே நெகிழ்ந்து போயிட்டாங்க!'' என்று பரவசம் மாறாமல் சொல்லும் ஸ்ரீமாத்மிகாவுக்குப் பிடித்த பாடல் என்ன என்று கேட்டோம்.</p>
<p style="text-align: center"><img alt="" align="middle" width="550" height="376" src="http://cdnw.vikatan.com/sakthi/2014/02/mqywuy/images/p52a.jpg">  </p>
<p class="content">ரங்கம்மா மாகி ரங்கம்மா<br>
ரங்கம்மா மாகி ரங்கம்மா<br>
அதிதே ரங்கம் மாகி அதிதே கிருஷ்ணம் மாகி<br>
ரங்கம்மாஆஆஆஆஆஆ...</p>
<p class="content">- என்று அவர் பாடத் தொடங்கியதும், சுற்றியிருந்த எல்லோரும் மெய்ம்மறந்து கேட்டனர்.</p>
<p class="content">''நாம சங்கீர்த்தனத்தை என் பெண்ணுக்குக் கத்துக் கொடுக்கணும்னு ஒருநாள் விளையாட்டா தான் ஆரம்பிச்சேன். அதைக் கெட்டியாப் பிடிச்சுக்கிட்டா ஸ்ரீமாத்மிகா. அவளோட குரல் நாம சங்கீர்த்தனம் பாடுறதுக்கு ஏத்ததாகவும், கேட்போரின் மனசை உருக்கற மாதிரியும் அமைஞ்சிருக்கறது எந்த ஜென்மத்துப் புண்ணியமோ? கடவுளுக்கும் சாயிபாபாவுக்கும் நன்றி!</p>
<p class="content">இன்னொரு விஷயம்... என் பெண்ணைப் போலவே இதுவரைக்கும் 60 மாணவர் களுக்குமேல நாம சங்கீர்த்தனம் கத்துக் கொடுத்திருக்கேன் நான்'' என்கிறார் ஸ்ரீமாத்மிகாவின் அப்பா சாய்வரதன்.<br>
ஸ்ரீமாத்மிகாவின் அண்ணா சாய்ராம், 9-ம் வகுப்பு படிக்கிறார். தபேலா, மிருதங்கம் இரண்டையும் வாசிப்பதில் படு கில்லாடியாம்! சகோதரனும் சகோதரியும் இணைந்தே பல கச்சேரிகளை நடத்தி இருக்கிறார்கள். இசை, கலாசாரம், பக்தி ஆகியவற்றை அடுத்த தலைமுறைக்கு எடுத்துச் செல்லவேண்டும் எனச் சொல்லிக்கொண்டிருக்கும் வேளையில், அடுத்த தலைமுறையைச் சேர்ந்தவர்களே இப்படி பக்தியிலும், சொற்பொழிவிலும், பாட்டிலும், இசையிலும் பிரகாசிப்பது... எதிர்கால இந்தியா, இன்னும் பிரகாசமாக இருக்கும் என்பதைப் பறைசாற்றுவதாக உள்ளது.</p>
<p style="text-align: right"><span style="color: #ff0000"><strong>படங்கள்: ச.இரா.ஸ்ரீதர்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மாசி மக நன்னாளில் பால் பாயச நைவேத்தியம்! </div>
<div class="subtitle1">மங்கலம் அருளும் மாசி! </div>
<div class="subtitle2">கண்ணாபட்டி ஸ்ரீவிஸ்வநாதர் கோயில்!</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><u><strong>சிவனடியாராக வந்த சிவனார்! </strong></u></span></p>
<p class="content"><span style="color: #ff0000"><strong>ப</strong></span>தினேழாம் நூற்றாண்டில், நிலக்கோட்டை பகுதியை ஆட்சி செய்து வந்த மன்னர், சிவ பக்தியில் மிகுந்த ஈடுபாட்டுடன் இருந்தார். சிவனடியாருக்கு உணவு வழங்கிய பிறகே, தான் சாப்பிடுவதை வழக்கமாகக் கொண்டிருந்தார்.</p>
<p class="content">ஒருமுறை, குளித்து முடித்து சிவ பூஜை செய்துவிட்டு, சிவனடியாருக்காகக் காத்திருந்தார் மன்னர். ஆனால், சிவனடியார் ஒருவரையும் காணோம். அப்போது, ஆற்றங்கரையில் சிவனடியார் ஒருவர் இருக்கிறார் என அறிந்த மன்னர், நேரில் சென்று அவரைச் சந்தித்து வணங்கினார். 'என் இல்லத்துக்கு வந்து உணவு உண்ண வேண்டும்’ என வேண்டினார். ''முதலில் சிவ தரிசனம் செய்யவேண்டும். எனவே, சிவாலயத்துக்குச் செல்வோம்'' என்றார் அந்தச் சிவனடியார்.</p>
<p class="content">அந்த ஊரில் சிவாலயம் இல்லாததால், அவரைப் பக்கத்து ஊருக்கு அழைத்துச் சென்றார் மன்னர். அங்கே ஸ்வாமி தரிசனம் முடிந்து வெளியே வந்த சிவனடியார், 'சிவாலயம் இல்லாத ஊரில் சாப்பிட மாட்டேன்’ என்று சொல்லி, மறைந்தாராம். அதிர்ந்து போன மன்னர், ஊரில் உடனே சிவாலயம் எழுப்ப உத்தரவிட்டார். சிவனடியார் வடிவில் சிவபெருமானே வந்து அருளியிருக்கிறார் என்பதை உணர்ந்து, பூரித்துப் போனார்.</p>
<p class="content">காசியில் இருந்து மண்ணை எடுத்து வந்து (சிவலிங்கத்தை எடுத்து வந்ததாகவும் சொல்வர்) இங்கே கோயில் எழுப்பினார் மன்னர். வேக நதி எனப்படும் வைகை நதியும், ஹரித்ரா எனப்படும் மஞ்சளாறும் இணையும் இடத்துக்கு அருகில் அமைந்துள்ளது இந்த அற்புதமான ஆலயம். இங்கே ஸ்வாமியின் திருநாமம்- ஸ்ரீவிஸ்வநாதர். அம்பாள்- ஸ்ரீவிசாலாட்சி அம்பாள்.</p>
<p style="text-align: center"><img alt="" align="middle" width="555" height="384" src="http://cdnw.vikatan.com/sakthi/2014/02/mqywuy/images/p44.jpg"></p>
<p class="content"><span style="color: #ff0000"><strong><u>எங்கே இருக்கிறது? </u></strong></span></p>
<p class="content"><span style="color: #ff0000">தி</span>ண்டுக்கல் மாவட்டம் வத்தலக்குண்டில் இருந்து உசிலம்பட்டி செல்லும் வழியில், சுமார் 10 கி.மீ தொலைவில் உள்ளது கண்ணாபட்டி. இங்குதான் ஸ்ரீவிசாலாட்சி சமேதராக அருள்பாலித்து வருகிறார் ஸ்ரீவிஸ்வநாதர்.</p>
<p class="content"><span style="color: #ff0000"><strong><u>காசிக்கு நிகரான தலம்! </u></strong></span></p>
<p class="content"><span style="color: #ff0000"><strong>ஸ்ரீ</strong></span>விஸ்வநாதர் குடிகொண்டிருக்கும் இந்தத் தலம் காசியம்பதிக்கு நிகரானது எனப் போற்றுகின்றனர் பக்தர்கள். அதேபோல், தெற்கு நோக்கியபடி ஸ்ரீவிசாலாட்சி அம்பாள் காட்சி தருவதும் விசேஷம் என்கின்றனர். இங்கு வந்து அம்பாளையும் சிவனாரையும் தரிசித்தால் எம பயம் நீங்கும் என்பது ஐதீகம்.</p>
<p class="content"><img alt="" align="right" width="300" height="417" src="http://cdnw.vikatan.com/sakthi/2014/02/mqywuy/images/p44a.jpg">தவிர, காசியில் கங்கையைப் போல, இங்கு வைகை நதியும் வடக்கு நோக்கிப் பாய்கிறது. எனவே, இங்கு அமாவாசையில் வந்து முன்னோர் ஆராதனை செய்தால், பித்ருக்களின் ஆசிர்வாதமும் சிவனாரின் பேரருளும் கிடைக்கும் என்பது ஐதீகம்!</p>
<p class="content">நதிகள் சங்கமிக்கும் இந்தத் தலத்துக்கு தை அமாவாசை, ஆடி அமாவாசை, புரட்டாசி மகாளய அமாவாசை முதலான நாட்களில் ஏராளமான பக்தர்கள் வந்து, முன்னோர் ஆராதனை செய்து, சிவ வழிபாடு செய்கின்றனர்.</p>
<p style="text-align: left"><span style="color: #ff0000"><strong><u>பால் பாயச வழிபாடு: </u></strong></span></p>
<p class="content"><span style="color: #ff0000"><strong>சோ</strong></span>ம வாரம் எனப்படும் திங்கட்கிழமைகளில், சிவனாருக்கு பால் பாயச நைவேத்தியம் செய்து வழிபட்டால், நினைத்த காரியம் கைகூடும்; அதேபோல், மாசி மக நன்னாளிலும் இங்கு வந்து நெய் விளக்கேற்றி வழிபட்டால், வீட்டில் மங்கலம் தங்கும் என்பது பக்தர்களின் நம்பிக்கை!</p>
<p class="content"><span style="color: #ff0000"><strong><u>நெய் தீப பிரார்த்தனை: </u></strong></span></p>
<p class="content"><span style="color: #ff0000"><strong>ஸ்ரீ</strong></span>விசாலாட்சி அம்பாளுக்கு தொடர்ந்து ஐந்து வெள்ளிக்கிழமைகளில் நெய் தீபமேற்றி வழிபட்டால், திருமணத் தடை அகலும் என்பது ஐதீகம். மாசி மக நன்னாளில் இங்கு வந்து ஸ்ரீவிஸ்வநாதருக்கு வில்வ அர்ச்சனை செய்து, ஸ்ரீவிசாலாட்சி அம்பாளுக்கு அரளிப் பூமாலை சார்த்தி, நெய் தீபமேற்றி வழிபட்டால், கல்யாணத் தடை அகலும்; வீட்டில் சுபிட்சம் நிலவும்; மாங்கல்ய பாக்கியம் நிலைக்கும் என்று போற்றுகின்றனர் பக்தர்கள். அந்த நாளில், அம்பாளுக்குச் சிவப்புப் பட்டு சார்த்தி, பால் பாயச நைவேத்தியம் செய்வது கூடுதல் பலனைத் தரும்.</p>
<p class="content">இங்கு ஸ்ரீபைரவர், ஸ்ரீஆஞ்சநேயர் ஆகியோருக்கும் சந்நிதிகள் உள்ளன. இவர்களுக்கு வடைமாலை சார்த்தி வேண்டிக் கொண்டால், எதிரிகள் தொல்லை ஒழியும்.  </p>
<p style="text-align: right"><span style="color: #0000ff"><strong>  - உ.சிவராமன் </strong></span></p>
<p style="text-align: right"><span style="color: #0000ff"><strong>படங்கள்: வீ.சிவக்குமார்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஸ்ரீ சேஷாத்ரி ஸ்வாமிகள் </div>
<div class="subtitle1">தெய்வம் மனுஷ்ய  ரூபேண! </div>
<div class="subtitle2">ஓவியம்: பாரதிராஜா </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ஸ்ரீ</strong></span>சேஷாத்ரி ஸ்வாமிகள் நான்கு வயதுக் குழந்தையாக இருந்த போது, அவருடைய தாயார் குழந்தையைத் தூக்கிக்கொண்டு பெருமாள்கோயில் திருவிழா காணச் சென்றார். கோயில் அருகில் ஒரு வியாபாரி, பஞ்சலோகத்தினால் ஆன நவநீதகிருஷ்ணன் விக்கிரகங் களை விற்பனைக்கு குவித்துவைத்திருந்தார்.</p>
<p class="content">கிருஷ்ண விக்கிரகங்களைப் பார்த்த குழந்தை, தன் தாயின் இடுப்பில் இருந்து கீழே இறங்கி, அந்த வியாபாரியைப் பார்த்து, 'தனக்கு ஒரு விக்கிரகம் வேண்டும்’ என்று கேட்டதுடன், தானே அந்த விக்கிரகக் குவியலில் கையைவிட்டுத் துழாவி, அழகான ஒரு கிருஷ்ண விக்கிரகத்தை எடுத்துக்கொண்டது. தாயார் அதன் விலை குறித்து விசாரித்தபோது, 'வேண்டாம்மா! குழந்தை ஆசையோடு எடுத்துக்கிட்டிருக்கு. இதற்குக் காசு வேண்டாம். குழந்தைக்கு என் பரிசா இருக்கட்டும்!’ என்று காசு வாங்க மறுத்துவிட்டார்.</p>
<p style="text-align: center"><img align="middle" width="600" height="429" alt="" src="http://cdnw.vikatan.com/sakthi/2014/02/mqywuy/images/p50.jpg"></p>
<p class="content">மறுநாள் அந்தத் தாய், வழக்கம்போல் கோயிலுக்குச் சென்றபோது, அந்த வியாபாரி ஓடிவந்து அவரின் கால்களில் விழுந்து வணங்கினார். ''அம்மா, தங்கள் குழந்தை தெய்வக் குழந்தை! ஒரு நாளைக்கு சொற்ப பொம்மைகளே விற்கச் சிரமப்பட்டுக்கொண்டிருந்த என்னால், நேற்று ஒரே நாளில் ஆயிரம் பொம்மைகளை விற்க முடிந்தது. எல்லாம் தங்கள் குழந்தையின் தங்கக் கை பட்ட அதிர்ஷ்டம்தான்!'' என்று சொல்லி, குழந்தையின் பிஞ்சுக் கைகளைப் பற்றிக் கண்களில் ஒற்றிக்கொண்டார்.</p>
<p style="text-align: right"><span style="color: #ff0000"><strong>- குருமணி ஸ்ரீநாராயண சாஸ்திரிகள் எழுதிய, 'ஸ்ரீசேஷாத்ரி ஸ்வாமிகள் வாழ்க்கை சரிதம்’ என்ற நூலிலிருந்து.</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆடல் காணீரோ...</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ந</strong></span>டராஜர் திருவுருவில், 16 இதழ்களைக் கொண்டதாகத் திகழும் தாமரைப் பீடம், மனிதனுடைய இதய கமலத்தைக் காட்டுகிறது. இறைவன், நம் இதய கமலத்தில், கண்ணுக்குத் தெரியாத நிலையில் நாட்டியமாடுகிறான். அவனே நடராஜராக வெளிப்பட்டு, கண்ணால் தரிசிக்கத்தக்க வகையில் அருள் நடனம் புரிகிறான் என்பது தத்துவம்.</p>
<p class="content"><span style="color: #ff0000"><strong>மதுரை தரிசனம்! </strong></span></p>
<p class="content">எல்லா தலங்களிலும் வலக்காலை ஊன்றி ஆடும் ஸ்ரீநடராஜப் பெருமான், மதுரை வெள்ளி அம்பலத்தில், பாண்டிய மன்னனின் வேண்டு கோளுக்கு இணங்கி, கால் மாற்றி ஆடும் கோலத்தில் அருள்கிறார்.</p>
<p class="content"><span style="color: #ff0000"><strong>சர்ப்ப நடராஜர் </strong></span></p>
<p class="content">திருச்சி மாவட்டத்தில் உள்ள திருவாசி எனும் தலத்தில் அமைந்துள்ளது ஸ்ரீமாற்றுரைத்த வரதீஸ்வரர் ஆலயம். இங்கே, தலையில் சேர்த்துக் கட்டிய சடா முடியுடன், நாகத்தின்மீது ஒரு காலை ஊன்றி நடனமாடும் விசேஷ கோலத்தில் அருள்கிறார் ஸ்ரீநடராஜர். இவரை, ஸ்ரீசர்ப்ப நடராஜர் என்கிறார்கள்.</p>
<p class="content"><span style="color: #ff0000"><strong><img align="left" width="200" height="271" alt="" src="http://cdnw.vikatan.com/sakthi/2014/02/mqywuy/images/p26.jpg">உயரமான நடராஜர் </strong></span></p>
<p class="content">உலகிலேயே உயரமான நடராஜர் விக்கிரகம் நெய்வேலியில் உள்ளது. இவரது உயரம் சுமார் 10 அடி, 1 அங்குலம். அகலம் 8 அடி 4 அங்குலம். எடை 2,420 கிலோ. ஐம்பொன்னால் ஆன இந்தத் திருவுரு, கின்னஸ் புத்தகத்திலும் இடம்பெற்றுள்ளது. அருகில், அருளும் அம்பிகை விக்கிரகம், சுமார் 7 அடி உயரமும், 750 கிலோ எடையும் கொண்டது.</p>
<p class="content"><span style="color: #ff0000"><strong>மரகத நடராஜர் </strong></span></p>
<p class="content">திரு உத்திரகோச மங்கை தலத்தில், மரகத நடராஜரைத் தரிசிக்கலாம். எப்போதும் சந்தனக் காப்புடன் அருளும் இவருக்கு, திருவாதிரை அன்று புது சந்தனக் காப்பு சாத்தப் பெறும்.</p>
<p class="content"><span style="color: #ff0000"><strong>நடராஜர் </strong></span></p>
<p class="content">ஒரே காலில் நிற்கும் சிவபெருமான் திருவடிவம் நடராஜர் வடிவமாகும். ஒரே காலை உடைய சிவன் 'ஏகபாதர்’ எனப்படுகிறார். வடமொழியில் 'ஏகம்’ என்றால், ஒன்று என்று அர்த்தம். ஒரு காலும், பிரம்மா, விஷ்ணு, சிவன் என்று மூன்று உடல்களுமே உடையதாக அமையும் திருக்கோலம் 'ஏகபாத திருமூர்த்தி’ எனப்படும்.</p>
<p class="content"><span style="color: #ff0000"><strong>ஆதி சிதம்பரம் </strong></span></p>
<p class="content">காவிரி, கடலோடு கலக்கும் இடத்தில் உள்ள திருவெண்காடு திருத்தலத்தை ஆதி சிதம்பரம் எனப் போற்றுகின்றன ஞானநூல்கள். இந்தத் திருத்தலத்தை புதன் கிரக தோஷ பரிகார தலமாகச் சொல்வார்கள்.</p>
<p class="content">சிவபெருமான் ஆனந்தத் தாண்டவம், காளி நிருத்தம், கவுரி தாண்டவம், முனி நிருத்தம், சந்தியா தாண்டவம், திரிபுரத் தாண்டவம், புஜங்கலலிதம், சம்ஹார தாண்டவம், பைஷாடகாம் ஆகிய ஒன்பது தாண்டவங்களை இங்குதான் ஆடி அருள்புரிந்தாராம். ஸ்ரீநடராஜர் சிதம்பரத்தில் நிர்க்குணமாகவும், திருவெண்காட்டில் சகுணமாகவும் நடனமா டியதாகப் புராணங்கள்  விளக்கிக் கூறுகின்றன.</p>
<p style="text-align: right"><span style="color: #ff0000"><strong>தொகுப்பு: இரா.பாலகிருஷ்ணன், வரக்கால்பட்டு.</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நட்சத்திர பலன்கள்</div>
<div class="subtitle1">செல்வம், செல்வாக்கு கூடும். </div>
<div class="subtitle2">பிப்ரவரி 4 முதல் 17 வரை</div>
<div class="subtitle3">ஜோதிட ரத்னா கே.பி.வித்யாதரன்</div>
<div class="subtitle4"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="650" alt="" src="http://cdnw.vikatan.com/sakthi/2014/02/mqywuy/images/p75.jpg"></p>
<p style="text-align: center"><img align="middle" width="600" height="903" alt="" src="http://cdnw.vikatan.com/sakthi/2014/02/mqywuy/images/p76.jpg"></p>
<p style="text-align: center"><img align="middle" width="600" height="893" alt="" src="http://cdnw.vikatan.com/sakthi/2014/02/mqywuy/images/p77.jpg"></p>
<p style="text-align: center"><img align="middle" width="600" height="890" alt="" src="http://cdnw.vikatan.com/sakthi/2014/02/mqywuy/images/p78.jpg"></p>
<p style="text-align: center"><img align="middle" alt="" src="http://cdnw.vikatan.com/sakthi/2014/02/mqywuy/images/p79.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பஞ்சாங்கக் குறிப்புகள்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><strong><u><a target="_blank" href="http://www.vikatan.com/sakthi/2014/02/mqywuy/images/p35.jpg">தெளிவாக படிக்க க்ளிக் செய்யவும்</a></u></strong></p>
<p style="text-align: center"><a target="_blank" href="http://www.vikatan.com/sakthi/2014/02/mqywuy/images/p35.jpg"><img alt="" align="middle" width="600" height="855" src="http://cdnw.vikatan.com/sakthi/2014/02/mqywuy/images/p35sma.jpg"></a></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கேள்வி - பதில்</div>
<div class="subtitle1">பண்பாடும் கலாசாரமும் நவீன வாழ்க்கைக்கு முட்டுக்கட்டையா?</div>
<div class="subtitle2">சேஷாத்ரிநாத சாஸ்திரிகள்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>செ</strong>ல்ஃபோன், இன்டர்நெட் என்று உலகம் கைக்குள் அடங்கி விட்ட இன்றைய சூழலில் பண்பாடு, பண்டைய கலாசாரம் என்றெல்லாம் பார்த்துக்கொண்டிருக்க முடியாது. பழைய பஞ்சாங்கமாக இவற்றையே பிடித்துக்கொண்டிருந்தால், முன்னேற்றம் கானல் நீராகிவிடும். நிமிஷத்துக்கு நிமிஷம் வேகம் பிடிக்கும் வாழ்க்கைப் பயணத்தில் இதெல்லாம் வேகத்தடைகளாக இருக்குமே தவிர, வேறு எந்தப் பிரயோசனமும் இல்லை.</span></p>
<p class="content"><span style="color: #ff0000">- இதுதான் இன்றைக்குப் பெரும்பாலானோரின் மனப்போக்கு. இது ஏற்கத் தக்கதா? உண்மையிலேயே, நமது பழங்கால பொக்கிஷங்களால் தற்கால தலைமுறைக்கு எந்த பயனும் இல்லையா... விளக்குங்களேன்!</span></p>
<p style="text-align: right"><span style="color: #0000ff"><strong>- ருத்ரா விஸ்வநாதன், தூத்துக்குடி</strong></span></p>
<p class="content"><span style="color: #ff0000"><strong>வே</strong></span>தம், சாஸ்திரம், புராணம், இதிகாசம், சம்பிரதாயம், மரபு ஆகிய அத்தனையும், அன்பையும் பண்பையும் சேர்த்து அமைதியான வாழ்க்கை முறையை அறிமுகம் செய்தன. அத்துடன், மனித இனத்தின் இயல்பின் பாகுபாடுக்கு ஏற்ப, மன வளர்ச்சியையும், உயர்வையும் ஏற்படுத்தி மகிழ்ச்சியான வாழ்வைச் சுவைக்கவைத்தன. ஆனால் கால மாற்றத்தில் மன மாற்றம் ஏற்பட்டு, அதன் விளைவாக புது வாழ்க்கையில் உருவான ஈர்ப்பு, பழைய பொக்கிஷங்களை மறக்கடித்துவிட்டது.</p>
<p class="content"><span style="color: #ff0000"><strong><img align="left" width="150" height="177" alt="" src="http://cdnw.vikatan.com/sakthi/2014/02/mqywuy/images/p12a.jpg">? நீங்கள் சொல்வது சரியென்றே வைத்துக்கொள்வோம். அதனால் அப்படியென்ன இழப்பு வந்துவிடப்போகிறது?!</strong></span></p>
<p class="content">பண்பைப் புகட்டும் அந்தப் பொக்கிஷங்களை, வாழ்க்கை முன்னேற்றத் துக்கான முட்டுக்கட்டையாகப் பார்க்க ஆரம்பித்து விட்டார்கள். விஞ்ஞான வளர்ச்சியின் தாக்கம் மெய்ஞ்ஞானத்தை களை இழக்கச் செய்து விட்டது. வேத ஒலியில் தூய்மை பெற்ற சுற்றுச் சூழலானது, விஞ்ஞானப் படைப்புகளின் இரைச்சலால் மாசு படிந்துவிட்டது. உலகளாவிய வெப்ப உயர்வு, பருவ காலங்களைத் தாறுமாறாக்கிவிட்டது. லோகாயதத்தில் ஈர்ப்பு; ஆன்மிகத்தில் அலர்ஜி! பண்டைய கோயில்கள் புது சிந்தனைக்கு இணைந்தவாறு, வியாபார நோக்கில் தனது அலுவல்களைத் திருப்பிவிட்டிருக்கிறது! பாரதத்தின் தனி அடையாளம் மறைந்துவிட்டது. நடை, உடை, பாவனை, வேஷம், மொழி அத்தனையிலும் மாற்றுக் கலாசாரத்தை ஏற்றுப் புதுப்பொலிவில் பெருமைப்பட்டுக் கொள்கிறது. தப்பித் தவறி எங்காவது பண்டைய கலாசார வேஷங்களில் மனிதர்களைப் பார்த்தால், ஏளனமும் நகைச்சுவையும் மேலிட்டு மகிழ்கிறது, புதிய தலைமுறை. இது, பழங்காலத்தில் சிறந்து திகழ்ந்த நமது பெருமைக்கான இழப்பு இல்லையா?!</p>
<p class="content"><span style="color: #ff0000"><strong>? அப்படி ஒட்டுமொத்தமாக பண்டைய பொக்கிஷங்களை நாம் புறக்கணித்துவிட்டோம் என்று சொல்ல முடியாது. இன்றைக்கும்   அறம் சார்ந்த விஷயங்களைச் சிறப்பிக்கும் நடைமுறைகள் இருக்கத்தானே செய்கின்றன?</strong></span></p>
<p class="content">பண்டைய பொக்கிஷம் வானளாவிய அளவில் வளர்ந்தி ருப்பதாக புள்ளி விவரங்கள் தென்படும். மிகைப்படுத்திச் சொல்லும் பழக்கம் நம்மவர்களில் உண்டு. விளம்பரங்களில் அதைக் காணலாம். ஆனால், பல பொக்கிஷங்கள் மறைந்துவிட்டன. இன்னும் சில பரணில் தூசு படிந்து மறைந்திருக்கின்றன. வேதத்தைக் காப்பாற்ற வேண்டியவன் வெளிநாட்டில் தஞ்சம் புகுந்துவிட்டான். புதுத் துறவிகளும் வெளிநாட்டு சீடர்களுக்கு விழிப்பு உணர்வு ஏற்படுத்தும் முயற்சியில் முகாமிட்டிருக்கிறார்கள்.</p>
<p class="content">நூலகங்களில், பண்டைய கலாசாரத்தைப் போதிக்கும் நூல்கள் தென்பட்டாலும், மொழி தெரியாததால் படித்துத் தெரிந்து கொள்ள இயலாது. பண்பை போதிக்கும் பண்டைய நூல்களில் தென்படும் மொழி தெரியாததால், மக்களுக்கு அதை அறிந்துணரும் வாய்ப்பு இல்லாமல் போய்விட்டது. அத்துடன், அந்த மொழியானது வழக்கொழிந்த மொழியாக முத்திரை குத்தப்பட்டு சமுதாயத்தில் இருந்தும் ஒதுக்கப்பட்டு விட்டது. இனப் பகையானது, அவர்கள் கையாளும் மொழியிலும் பரவி, லோகாயத வாழ்வுக்கு அதன் பங்கு தேவையில்லை என்று உணர்த்தப்பட்டிருக்கிறது.</p>
<p class="content">மிக மிகக் குறைந்த அளவில் தென்படும் பண்டைய பொக்கிஷத்தைப் படித்துப் பட்டம் பெற்ற சமூகம், அதை அருங்காட்சியகப் பொருளாகச் சித்திரித்து, அன்றாட வாழ்க்கைத் தேவைகளைப் பூர்த்தி செய்யும் பொருளா தாரத்தைப் பெறவே பயன்படுத்துகிறது. அவர்களது வாழ்க்கை முறையும் சிந்தனையும்கூட புதுத் தலை முறையி னரின் சிந்தனையோடு இணைந்திருக்கும். சிலரில், உதட்டோடு உறவாடும் நல்லுரைகள் தூள்பறக்கும். ஆனால், அதில் உள்ளத்தின் இணைப்பு துண்டிக்கப்பட்டிருக்கும். இந்த நிலையில், பண்பை போதிக்கும் பொக்கிஷங்களானது, சித்திரவதையால் செயலிழந்து மூச்சு இழுக்கும் வேளையிலும், ஈன்ற தாயைப் போல் தனது மழலைகளுக்கு வாழ்வளித்துக் கொண்டிருக்கிறது.</p>
<p class="content"><span style="color: #ff0000"><strong><img align="right" width="250" height="480" alt="" src="http://cdnw.vikatan.com/sakthi/2014/02/mqywuy/images/p12b.jpg">? எனில், பண்டைய அறநூல்களும் கருத்துக்களும் சுயலாபத் துக்கே பயன்படுவதாகச் சொல்லவருகிறீர்களா?</strong></span></p>
<p class="content">இன்றைய சூழலில், முன்னேறிய சமுதாயத்துக்கு வேலை வாய்ப்பு குதிரைக் கொம்பு! வேதத்தையும் சாஸ்திரத்தையும் கெட்டியாகப் பிடித்துக்கொண்டு, பிறர் தயவை எதிர்பார்க்காமல், புரட்சி கரமான முயற்சியில் வாழ்க்கையில் முன்னேறி விளங்குகிறார்கள். வேதத் தோடும் சாஸ்திரத்தோடும் உறவு வைத்துக் கொள்ளாதவர்களும்கூட, மொழி தெரியாவிட்டாலும் மொழி பெயர்ப்பைக் கையாண்டு முன்னேற்றம் காண்கிறார்கள். இப்படி, சமுதாயத்தில் பின்தங்கியவர்களும் முன்னேறியவர்களுடன் சங்கமித்து மிளிர்கிறார்கள். பரணில் தூசி படிந்து கிடந்த பதஞ்சலி யோக சூத்திரத்தை தூசி தட்டி, அதன் அறிவுரைகளை உள்வாங்கி, நூல் அறிவும் செயல் அறிவும் இணைத்து, மக்களுக்குப் பகிர்ந்தளித்து, தங்களை உயர்த்திக் கொண்டிருக்கும் புது அறிஞர்கள் ஏராளம்.</p>
<p class="content">வியாபார நோக்கில் பழைய பொக்கிஷங்களைப் பயன்படுத்தும் உத்திகள் நாளுக்கு நாள் ஓங்கி வளர்கின்றன. ஆன்மிக இதழ்களுக்கு பழம் பொக்கிஷம் ஆதாரம்.பழைய ஜோதிடம் புது அவதாரம் எடுத்து, அத்தனை நாளேடுகளிலும் விளையாடுகிறது. பத்திரிகைகளுக்கு ஜோதிட இணைப்பு பெருமைக்கு உரியதாகக் கருதப்படுகிறது.ராமாயண, மகாபாரதக் கதைகளும் விளம்பரங்களை மக்களில் திணிக்க வழிவகுத்து, சின்னத்திரைகளுக்கு மகுடம் சூட்டுகின்றன.</p>
<p class="content">ஆக, பழைய பொக்கிஷக் கருத்துக்கள் இப்படி ஏளன வடிவில் கையாளப்பட்டு, நகைச்சுவையாக உருவம் பூண்டு மக்களை மகிழ வைக்கின்றன. அதற்காகவே உருவாகியிருக்கும் சின்னத்திரை சேனல்களும் மழலைகளை மட்டுமில்லாமல், இளைஞர்களையும் முதியோர்களையும் புத்துணர்வு ஊட்டிப் பெருமைப்படுத்துகின்றன.  </p>
<p class="content"><span style="color: #ff0000"><strong>? அறம் சார்ந்த விஷயங்கள் வியாபாரமயமாகிவிட்டன என்றே வைத்துக் கொள்வோம். அப்படியாவது அது வழக்கொழியாது இருக்கிறது அல்லவா?</strong></span></p>
<p class="content">வாஸ்தவம்தான்! பழைய பொக்கிஷத்தோடு விஞ்ஞானமும் உறவாடுகிறது. வேதம், சாஸ்திரம், புராணம், இதிகாசம், சம்பிரதாயம், நடைமுறை, பண்பாடு, நம்பிக்கை, மரபு ஆகிய அத்தனையும் இணையதளம் வாயிலாக உலகளாவிய முறையில் சாதி, இன, மத வேறுபாடின்றி, அத்தனை உலக மக்களுக்கும், தான் இருந்த இடத்தில் இருந்து நகராமல், அந்தப் பொக்கிஷத்தை உள்வாங்கி உயர வழி வகுத்திருக்கிறது.</p>
<p class="content">அதுமட்டுமா? நமது பொக்கிஷம் கணிசமான ஜனத்தொகைக்கு சுய வேலைவாய்ப்பு அளித்து அருள்கிறது. பூஜை, புனஸ்காரங்கள், திருமணம், முன்னோர் ஆராதனை, கோயில்கள், சொற் பொழிவுகள், ஆன்மிக விரிவுரைகள், ஆயுர்வேதம், யோகக் கலை அத்தனையும் பிறநாடுகளில் வளர்ந்தோங்கி விளங்குகிறது. வெளிநாட்டுப் பல்கலைக் கழகங்கள் சாஸ்திரத்தை போதிக்க வழிவகை செய்திருக்கிறது. ஆன்மிகத் துறவிகளின் மடங்களும் அங்கு நிறுவப்பட்டு சேவை செய்கின்றன. வெளிநாட்டுக் கலாசாரம் நம் நாட்டுப் பண்புகளை அழுத்தியபோது, அதில் பிதுங்கி வெளியேறி வெளிநாட்டில் அடைக்கலம் ஆனது என்று சொல்லலாம்.</p>
<p class="content">ஆக, வெற்று வேட்டு என்று தூக்கி எறிந்தாலும், மாறுவேடத்தில் உள் புகுந்து நம்மை உயர்த்திவிடும் பாங்கு நமது பழைய பொக்கிஷங்களுக்கு இருக்கும் தனிச்சிறப்பு. பிறந்த மண்ணின் பண்பைக் காப்பாற்ற இனியும் தவறினால், அடுத்த பரம்பரை விலங்கின இயல்பில் இணைந்து வாழ்க்கையை வீணடிக்கும் அபாயம் உண்டு.</p>
<p class="content"><span style="color: #ff0000"><strong>இ</strong></span>ல்லை. நீங்கள் சொல்வதெல்லாம் காலத்துக்கு ஒவ்வாத அறிவுரைகள் என்றே எண்ண வேண்டியுள்ளது. அவற்றைத் திணிப்பது,மக்களுக்கு ஆயாசத்தை உண்டுபண்ணும். சமுதாயத்தில் விலை போகாத அறிவுரைகளைச் சுமந்துகொண்டு காலம் கடத்தினால், வாழ்க்கை சூன்யமாகிவிடும்.</p>
<p class="content"><span style="color: #ff0000"><strong>? எந்த அடிப்படையில் இப்படியொரு குறையைச் சொல்கிறீர்கள்?</strong></span></p>
<p class="content">சந்தர்ப்பம், சூழல், தருணம், தேவை, ஆர்வம் ஆகியவற்றை முன்னிலைப்படுத்தி வாழ்வதே சிறப்பு. பரந்துவிரிந்திருந்த உலகம் சுருங்கி உள்ளங்கையில் நெருங்கி வரும் அளவுக்கு பெருமை தந்த விஞ்ஞானத்தைப் புறக்கணிக்க இயலாது.</p>
<p class="content">ஆபத்துக்கு இடமுண்டு என்பதால் ஆகாய விமானம், ரயில், கார், பேருந்து போன்றவற்றைப் புறக்கணித்து, ஆபத்து இல்லாத கட்டவண்டி, மேனா பல்லக்கு ஆகியவற்றை இப்போது பயன்படுத்த முடியுமா? 24 மணி நேரமும் உழைத்தாலும் போதுமான பொருளாதாரத்தை எட்ட முடியாத நிலையில், பழைய பொக்கிஷங் களை நினைப்பதற்கே நேரமில்லை. முற்காலத்து முடியரசு, அவை வாழ வழிவகுத்தது. தற்போதைய குடியரசு அதைப்பற்றி கவலைப் படாது. மக்களின் அன்றாட தேவைகளை நிறைவேற்றவே திணறும் குடியரசானது, அதன் பக்கம் பார்வை செலுத்தவே நேரம் இருக்காது. வாயு வேகம், மனோ வேகத்தை மிஞ்சிய வேகத்தில் செயல்படத் துடிக்கும் மனங்களுக்கு பழைய பொக்கிஷங்கள் முட்டுக்கட்டை போடும்.</p>
<p class="content"><span style="color: #ff0000"><strong>? குறை கொண்டவர்களுக்கு, எல்லாம் குற்றமாகவே தெரியும். உலகளவில் நம் பாரதம் சிறப்பு பெற, நமது இதிகாசங்களும் அற நூல்களும், கலாசாரமும்தான் காரணம் என்பதை அறிவீர்களா?</strong></span></p>
<p class="content">தங்க ஊசி என்பதால், கண்ணைக் குத்திக் கொள்ள முடியுமா? பாட்டன் தோண்டிய கிணறு என்பதற்காக அதில் இருக்கும் உப்பு நீரைப் பயன் படுத்தி வாழ முடியுமா? மறைந்தபிறகு இணையும் வீடு பேற்றை எண்ணி நடைமுறை வாழ்க்கையை நாசமாக்குவது, எப்படி இயலும்?</p>
<p class="content">பழைய பொக்கிஷம், நாள் பூராவும் அட்டவணை போட்டு தனது உரைகளைச் செயல்படுத்தச் சொல்லும். அதில் மூழ்கினால் எப்போது வேலை செய்வது? எப்போது பணம் ஈட்டுவது? எப்போது குடும்பத்தைக் கவனிப்பது? இருப்பதை விட்டுப் பறப்பதை பிடிக்க முற்படக்கூடாது. ஏட்டிலும் உரையிலும் ஆன்மிகம், அறம், வீடுபேறு விளக்கப்படும். அது நடைமுறையில் பயன்படும் என்பதற்குச் சான்று இல்லாத நிலையில், அதை எப்படி ஏற்பது?</p>
<p class="content"><span style="color: #ff0000"><strong><img align="right" width="200" height="388" alt="" src="http://cdnw.vikatan.com/sakthi/2014/02/mqywuy/images/p12c.jpg">? ஏன் சான்று இல்லை? அறம் சார்ந்து வெற்றிபெற்ற கதைகளை நிறையச் சொல்லியிருக்கிறார்கள் முன்னோர்கள். அவற்றை நீங்கள் படித்ததில்லையா?</strong></span></p>
<p class="content">வேதம் ஓதினால் அல்லது கேட்டால் புண்ணியம் உண்டு, புராணம் படித்தால் புண்ணியம் உண்டு. அதைப் புறக்கணித்தால் பாபம் உண்டு என்பதற்குச் சான்று தெரியவில்லை. புராணக் கதைகளையே எடுத்துக்காட்டாகக் காட்டி மயங்கவைப்பது திறமைக்குச் சான்றாகுமே தவிர, உண்மையாகாது. மறைந்த பிறகு புண்ணிய-பாவங்கள் பலனளிக்கும் என்பதையெல்லாம் நம்மால் எப்படி உணர இயலும்? அதற்கும் புராணக் கதைகளை மேற்கோள் காட்டுவது நகைப்புக்கு உரியது. நாளை நடக்கும் நாடகத்தில் நாய் வேஷத்தில் அரங்கேறுவதற்கு, இன்றைக்கே குரைத்துப் பழக வேண்டிய கட்டாயம் இல்லை. நேரம் வரும் போது பார்த்துக் கொள்ளலாம். காக்கைக்குத் தன் குஞ்சு பொன் குஞ்சு. ஏட்டுச்சுரைக்காய் கறிக்கு உதவாது!</p>
<p class="content">கலியுகம் அறத்தை இழந்திருக்கும் என்று புராணம் சொல்லும்போது, நாம் எப்படி சீர்திருத்த இயலும்? புராணக் கதைகளை கேட்டாலே வீடு பேறு உண்டு. கடவுள் பெயரைச் சொன்னாலே வீடு பேறு உண்டு என்று விரிவுரையாளர்கள் விளக்கும்போது, 'பழைய பொக்கிஷம் தேவையில்லை’ என்று மறைமுக விளக்கம் அளிக்கிறார்கள். அவர்களும் பழைய பொக்கிஷத்தைக் கரைத்துக் குடித்தவர்கள். ஆகையால், தேவையற்ற சுமையைத் திணிக்காமல் மக்களை வாழவிட ஒத்துழைப்பது சிறப்பு.</p>
<p class="content"><span style="color: #ff0000"><strong>? இது சுகமான சுமை அல்லவா? தூக்கிச் சுமக்காவிட்டாலும் சிறுமைப்படுத்தாமல் இருக்கலாமே?</strong></span></p>
<p class="content">'நீரில் தூசி, காற்றிலும் தூசி, பொருளிலும் தூசி, மனத்திலும் தூசி. இந்த நிலையில், தூசி படர்ந்த மனத்தைக் கடவுளிடம் ஒப்படைத்துவிடு. அவர் தூசி தட்டி மனத்தைத் தூய்மையாக்குவார். அவர் தொட்ட மனத்தில் எந்த தூசியும் படியாது. தூசி படர்ந்த உலகில் நீ மட்டும் தூய்மையாக வாழலாம்’ என்று விரிவுரையாளர்கள் விளக்குவார்கள். எளிதாக வீடு பேறை எட்ட இயலும்போது பொக்கிஷச் சுமையை சுமந்துகொண்டு ஏன் திணற வேண்டும்? தூணிலும், துரும்பிலும், இரும்பிலும், காற்றிலும் கடவுள் இருக்கும்போது, நாம் ஏன் கவலைப்பட வேண்டும்?</p>
<p class="content">மரம் வைத்தவன் தண்ணீர் ஊற்றுவான். கல்லுக்குள் இருக்கும் தேரைக்கும் படியளப்பான் என்று சொல்லும்போது, நாம் பொக்கிஷ காப்பாளராக செயல்படத் தேவையில்லை. பக்தி மார்க்கமானது பொறுப்பை தான் ஏற்றுக் கொண்டு, பொறுப்பில்லாதவனாக நம்மை இருக்கச் சொல்கிறது. இயற்கைக்குக் கட்டுப்பட்டு விலங்கினங்கள் இயங்குவது போல், கடவுளுக்குக் கட்டுப்பட்டு இயங்குபவனாக மனித இனத்தை அறிவுறுத்துகிறது.</p>
<p class="content">எல்லாம் அவன் செயல் எனும்போது மக்களுக்கு ஏது பொறுப்பு? கோலாகலமான தூசி படிந்த உலகை அவனிடம் ஒப்படைத்தால், தூசி தட்டி தூய்மையாக்கி விடுவான். அவன் தொட்ட உலகில் தூசி படியாது. மக்கள் மனம், அவர்கள் இயல்பு இரண்டையும் அறிந்து, கருணை உள்ளம் படைத்த மகான்கள் பண்டைய பண்பை புகட்டும் பொக்கிஷத்தை ஒதுக்கி, நாம சங்கீர்த்தனத்தை அளித்து பெருமையை எட்ட வைத்திருக்கிறார்கள். ஆகவே, தங்களது அறிவுரை அறிவியல் உலகுக்குப் பொருந்தாது!</p>
<p class="content"><span style="color: #ff0000"><strong>ம</strong></span>னிதன் மனிதனாக வாழவேண்டும்.மாடாக வாழக் கூடாது. ஒழுக்கம் மனிதனின் அடையாளம். பிறக்கும்போது எல்லோரிலும் இருக்காது. அதை ஊட்டுவது நமது பொக்கிஷம். அடுத்த பரம்பரைக்கும் ஊட்டுவதற்கு, அதைக் காப்பாற்ற வேண்டும்.</p>
<p class="content">நாம் விரும்பும் ஒழுக்கத்தை விஞ்ஞானம் அளிக்காது. விஞ்ஞானம் அளிக்கும் மகிழ்ச்சியானது மின்னல் போல் மறைந்து விடும். உடல் உழைப்பையும் சுய சிந்தனையையும் மறக்கடித்து, குதூகலமான வாழ்க்கையைச் சுவைக்கவைத்து, மகிழவைக்கிறது விஞ்ஞானம். ஆனால் நடக்கவும் முடியாமல் உட்காரவும் முடியாமல் பிணியில் சிக்கி மனப் பதற்றத்துடன் மருத்துவமனையைச் சரணடையவும் வைக்கிறது. விஞ்ஞானம் பக்க விளைவுகளுடன் மகிழ்ச்சியைத் தரும். அந்த மகிழ்ச்சி நிரந்தரம் அல்ல.</p>
<p class="content"><span style="color: #ff0000"><strong>? எனில், எவரோ எப்போதோ சொல்லிவைத்த நடைமுறைகளைக் கடைப்பிடிப்பதுதான் நிரந்தர மகிழ்ச்சிக்கு வழிவகுக்குமா? அப்புறம், சுயமாக சிந்திக்கத் தகுந்த ஆறாம் அறிவு நமக்கெதற்கு?</strong></span></p>
<p class="content">நமது பொக்கிஷம் நிரந்தர மகிழ்ச்சிக்கு அடித்தளமாகச் செயல்படும். தான் படைத்த உயிரினங்களில் எவரிடமும் எனக்குப் பகையும் இல்லை, பிரியமும் இல்லை என்று சொல்வார் பகவான் (நமேத்வேஷ்யோஸ்திநப்ரிய:). சுய சிந்தனையில் முன்னேற வேண்டும் என்பதால் மனிதனுக்கு ஆறாவது அறிவை இணைத்தி ருக்கிறார். அந்த அறிவைச் சரியான பாதையில் செயல்படுத்த, வேதப் பொக்கிஷத்தையும் தந்தருளி இருக்கிறார். ஆறாவது அறிவைச் செயல்படாமல் செய்து அவரிடம் ஒன்றினால், அவர் கண்டுகொள்ளமாட்டார். பழசு என்பதாலேயே எல்லாம் நல்லவையாகி விடாது. புதுசு என்பதால் எல்லாமே ஏற்கக்கூடியது அல்ல என்றும் ஆகிவிடாது. சிந்தனையில் செயல்பட்டு, உள்ளதை உள்ளபடி தெரிந்துகொண்டு, நல்லதை ஏற்கவேண்டும். பழசு - புதுசு என்ற பாகுபாட்டை நம்பக்கூடாது என்று காளிதாசன் கூறுவான் (புராணமித்யேவ நஸாதுஸர்வம்...). 'பிறர் சொன்னதை ஆராயாமல் பின்பற்றுபவன் அறிவாளியாக மாட்டான்’ என்றும் விளக்குவான்.</p>
<p class="content"><span style="color: #ff0000"><strong><img align="right" width="300" height="219" alt="" src="http://cdnw.vikatan.com/sakthi/2014/02/mqywuy/images/p12.jpg"></strong></span>ஆராயாமல் எதையும் ஏற்கக் கூடாது. நமது பொக்கிஷம் இதை வலியுறுத்தும். அது, மனிதனை முழு மனிதனாக்கும். சிந்திக்க மனமில்லாமல், பிறர் விளக்கத்தை அப்படியே ஏற்றுச் செயல்படுவது மனிதனுக்கு அழகல்ல. தியானத்தில் ஈடுபட்டுக் கடவுளை அடைந்தார்கள். வேள்வியில் ஈடுபட்டும் அடைந்தவர்கள் உண்டு. நிரந்தர அந்தரங்க சுத்தத்தோடு கடவுள் பணிவிடையில் இணைந்து சிந்தனை வளம் பெற்று, தியானத்தை எட்டி கடவுளை அடைந்தவர்களும் உண்டு. இவர்கள் எல்லாம் சிந்தனை செயல்பட்டு, தெளிவு பெற்று உண்மையை எட்டினார்கள் எனலாம்.</p>
<p class="content"><span style="color: #ff0000"><strong>? ஆக, ஆறாம் அறிவையும் சரியான பாதையில் திருப்ப அற நூல்களும், பண்டைய பண்பாடும் உதவும் எனச் சொல்ல வருகிறீர்களா?</strong></span></p>
<p class="content">மிகச் சரியாக புரிந்துகொண்டீர்கள்! உங்கள் எண்ணத்தில்... 'பெயரைச் சொல்லுவதாலேயே உண்மையை எட்டிவிடலாம் எனும்போது, வேறு பிரயத்தனம் எல்லாம் எதற்கு?’ என்றொரு கருத்தை முன்வைத்தீர்கள். அது சிந்தனைக்குப் பொருந்தாத ஒன்று. அப்படி அதை உண்மையாக்கினால், புராண- இதிகாசங்கள் வெளியிடும் முனிவர்கள், ரிஷிகள், பெரியோர்களது நடைமுறைகள் பொய்யாக மாறிவிடும். அவர்கள் ஆறாவது அறிவை அழகான முறையில் பயன்படுத்தியவர்கள். நமது பொக்கிஷங்கள் என்றைக்கும் எல்லோருக்கும் சிந்தனை வளத்தை ஊட்டி கடவுளிடம் சேர்த்து விடும். அந்த வேலையை புது விஞ்ஞானம் செய்யாது.</p>
<p class="content"><span style="color: #0000ff"><strong>? தங்கள் சிந்தனைக்கு ஒரு வார்த்தை...</strong></span></p>
<p class="content">மனம் படைத்தவர்களுக்கு அறமும், ஆன்மிகமும் வேண்டும். அறம் உடல் வளத்தையும்; ஆன்மிகம் மன வளத்தையும் பெருக்கும். விஞ்ஞானம் தரும் லோகாயத வாழ்க்கையில் முழு நிம்மதி கிடைக்காது. சிந்தனை வளம் குன்றியவர்களுக்கு லோகாயத வாழ்வில் ஈர்ப்பு இருக்கும். அவர்களில், கிளிஞ்சலை வெள்ளியாகப் பார்க்கும் பிரமை மறையாது. சிந்தனை வளம் பெருகும்போது, அது மறைந்துவிடும்.</p>
<p class="content">கையில் வெண்ணெயை வைத்துக்கொண்டு, நெய்க்கு அலைவது தவறு. கடவுள் ஆன்ம வடிவில் நம்முள் உறைந்திருக்கும் போது, சரணாகதி தலைதூக்காது. நம்மோடு எப்போதும் கடவுள் இணைந்திருக்கிறார். அதை உணரும் உணர்வை சிந்தனை வளம் ஏற்படுத்தும். பழைய பொக்கிஷங்கள் அதற்கு ஒத்துழைக்கும்.</p>
<p style="text-align: right"><span style="color: #ff0000"><strong>- பதில்கள் தொடரும்...</strong></span></p>
<hr>
<p class="content"><span style="color: #ff0000"><strong>வா</strong></span>சகர்களே... ஆன்மிகம் சம்பந்தமான எல்லா சந்தேகங்களுக்கும் பதில் தருகிறார் சேஷாத்ரிநாத சாஸ்திரிகள். கேள்விகள் அனுப்பவேண்டிய முகவரி: 'கேள்வி பதில்', சக்தி விகடன், 757, அண்ணா சாலை, சென்னை-600 002.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஞானப் பொக்கிஷம்: 48</div>
<div class="subtitle1">செயங்கொண்டார் வழக்கம்</div>
<div class="subtitle2">பி.என்.பரசுராமன்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ப</strong></span>ழகப் பழக, எதுவும் வழக்கத்தில் வந்துவிடும். அப்படி வழக்கத்தில் வரக்கூடியவை நல்லவையாக இருந்தால், நம்மை வாழவைக்கும்; கெட்டவையாக இருந்தால், நம்மைக் கீழே தள்ளிவிடும். இது நமக்குத் தெரிந்திருந்தாலும், எது நல்லது, எது கெட்டது என்பதை நம்மால் பகுத்துணர முடியவில்லை என்பதுதான் பிரச்னையே!</p>
<p class="content">அப்படிப்பட்ட நிலையில், 'அவசர கால’ உணவாக நமக்கு உதவுபவை, பழமொழிகள். அவை நமக்கு நல்லதையும் கெட்டதையும் சொல்லி, நமக்கு அறிவுறுத்துகின்றன.</p>
<p class="content">'நல்லதை மட்டும் சொன்னால் போதாதா? கெட்டதையும் சொல்ல வேண்டுமா?’ என்ற கேள்வி எழும். நியாயம்தான்! ஆனால், நல்லது- கெட்டது இரண்டும் கலந்ததுதான் உலகம். ஒன்றை மட்டும் எதிர்பார்த் தால், அது நடக்காது. இன்பத்தின் கலப்பு இல்லாத துன்பமும் இல்லை; துன்பத்தின் கலப்பு இல்லாத இன்பமும் இல்லை. இதை நமக்கு உணர்த்தி, எச்சரிக்கும் விதமாகவே நல்லதையும் கெட்டதையும் சேர்த்தே சொல்லி, நமக்கு வழி காட்டுகின்றன பழமொழிகள்.</p>
<p class="content">'ஹ! பழமொழிகள்தானே! நமக்குத் தெரியாததா?’ என்று, அலட்சியமாக எண்ணிவிடக்கூடாது. நமக்குத் தெரிந்த பழமொழியில்கூட, அதன் உள்ளர்த்தம் நமக்குத் தெரியாது. உதாரணமாக...</p>
<p class="content"><img align="left" width="120" height="142" alt="" src="http://cdnw.vikatan.com/sakthi/2014/02/mqywuy/images/p67a.jpg">'தாயும் பிள்ளையும் ஆனாலும், வாயும் வயிறும் வேறு’ என்ற பழமொழி. இதற்கு நாம் கொள்ளும் பொருள் வேறு!</p>
<p class="content">ஆனால், இந்தப் பழமொழி விஞ்ஞானபூர்வமான ஓர் உண்மையை உள்ளடக்கியுள்ளது. யாராக இருந்தாலும் சரி, அவர்கள் உணவின்றி வாழ முடியாது. அந்த உணவும் வாய் வழியாகத்தான் அவர்களின் வயிற்றுக்குப் போகவேண்டும். ஆனால், கருவுற்றிருக்கும் தாயின் வயிற்றில் உள்ள பிள்ளைக்கு, அதன் வாயில் உணவு ஊட்டமுடியுமா என்ன?</p>
<p class="content">பிறகு, அந்த ஜீவனுக்கு உணவுக்கு என்ன வழி? தாயார் உணவு உண்ணுவாள். அதன் சாரம், உணவாக நேரே பிள்ளையின் வயிற்றுக்கே, தொப்புள்கொடி வழியாகப் போய்விடும். அதாவது, தாய்க்கு உணவு வாய் வழியாக! அவள் வயிற்றில் இருக்கும் பிள்ளைக்கு உணவு நேரே வயிற்றின் வழியாக! வாய் வழியாக அல்ல! ஆக, வாயும் வயிறும் வேறு வேறு!</p>
<p class="content">இன்று விஞ்ஞானம் சொல்லும் இந்த உண்மையைத்தான் அன்றே எளிமையாக, பழமொழியாகச் சொல்லிவைத்தார்கள் நமது முன்னோர்கள். இவ்வாறு வழிவழியாக, அனுபவத்தில் வந்த பழமொழிகளை ஒவ்வொன்றாகச் சொல்லி, அதற்குண்டான கதைகளையும் சொல்லி, பாடல்களாகவே பதிவுசெய்து வைத்திருக்கிறார்கள் அவர்கள்.</p>
<p class="content">அவற்றில் பல கதைகள் புதுமையானவை. எட்டு வரிகள் கொண்ட பாடல்களில், 6 அல்லது 7 வரிகளில் கதையைச் சொல்லிவிட்டு, கடைசி வரியில் அதற்குரிய பழமொழியையும் சொல்லி, பசுமரத்தாணி போல் பதிய வைக்கும் நூறு பாடல்களைக் கொண்ட அந்த நூலின் பெயர்... செயங்கொண்டார் வழக்கம்.</p>
<p class="content">பெயரில் 'வழக்கம்’ இருந்தாலும், இந்த நூல் வழக்கத்தில் இல்லாமல் வெகு காலம் ஓலைச்சுவடியாகவே இருந்தது. 1914-ம் ஆண்டுதான் இது அச்சு வாகனம் ஏறியது. அதன் பிறகு 45 ஆண்டுகள் கழித்து, அடுத்த பதிப்பு வெளியாயிற்று. அதுவும் இப்போது கிடைப்பதற்கு அரிதாக இருக்கிறது. இந்த நூலில் இருந்து ஒரு சில தகவல்களைப் பார்க்கலாம்.</p>
<p style="text-align: center"><img align="middle" width="450" height="412" alt="" src="http://cdnw.vikatan.com/sakthi/2014/02/mqywuy/images/p67.jpg"></p>
<p class="content">கொடையில் சிறந்தவனான கர்ணன், ஒருநாள் எண்ணெய் தேய்த்துக்கொண்டிருந்தான். 'வால் கிண்ணம்’ என்று, போன தலைமுறைவரை சொல்லப்பட்ட கிண்ணம் அதுவும் தங்கக் கிண்ணத்தில் இருந்த எண்ணெயை இடது கையால் எடுத்து வலது கையில் ஊற்றி, உடம்பெங்கும் தேய்த்துத் தடவிக்கொண்டு இருந்தான். அந்தக் கிண்ணம் கர்ணனுக்கு இடதுகைப்புறம் இருந்தது. அதை எடுத்துத் தன் வலது உள்ளங்கையில் கவிழ்த்து, கிண்ணத்தைக் காலியாக்கிக் கீழே வைத்தான்.</p>
<p class="content">கையில் ஊற்றிய எண்ணெயை உடம்பில் தேய்த்துக்கொள்ள இருந்த நேரத்தில், ஏழை அந்தணர் ஒருவர் வந்து, தானம் கேட்டார். உடனே கர்ணன், இடதுகைப்புறம் இருந்த தங்கக் கிண்ணத்தை அப்படியே இடது கையால் எடுத்து, அந்தணரிடம் நீட்டினான்.</p>
<p class="content">அதைப் பெற்றுக்கொண்ட அந்தணர், ''கர்ணா! இடது கையால் தானம் கொடுக்கக் கூடாது என்பது உனக்குத் தெரியாதா? ஏன் இப்படிச் செய்தாய்?'' எனக் கேட்டார்.</p>
<p class="content">''ஸ்வாமி! இடது கைப் பக்கமாக இருக்கும் கிண்ணத்தை எடுத்து வலது கைக்கு மாற்று வதற்குள், என் மனது மாறிவிட்டால்..? மேலும், வலது கைக்கு மாற்றுகிற நேரம்கூட நீங்கள் காத்திருக்கக்கூடாது என்பதற்காகவே அப்படிச் செய்தேன்'' என்றான் கர்ணன்.</p>
<p class="content">அந்தணர் வியந்துபோய் கர்ணனைப் பாராட்டிவிட்டு, தங்கக் கிண்ணத்துடன் சென்றார்.</p>
<p class="content">வியாச பாரதத்திலோ, வில்லிபாரதத்திலோ இந்தத் தகவல் சொல்லப்படவில்லை. ஆனால், இக்கதை, சிலரிடம் பரவி இருக்கிறது. செயங்கொண்டார் வழக்கம் எனும் இந்நூலிலும் இந்தத் தகவல் இடம்பெற்றுள்ளது. இதோ பாடல்....</p>
<p class="content">வாழிரவி சுதன் வலக்கையால் எடுத்துக்<br>
கொடுக்கும் முன்னே மனம் வேறாம் என்று<br>
ஏழை மறையோற்கு இடக் கையாலே எண்<br>
ணெய்க்கிண்ணம் ஈந்தான் அன்றோ?<br>
ஆழிதனில் பள்ளி கொள்ளு மால் பணியும்<br>
செயங்கொண்டார் அகன்ற நாட்டில்<br>
நாளை என்பார் கொடை தனக்குச் சடுதியிலே<br>
இல்லை என்றால் நலமதாமே</p>
<p style="text-align: center"><span style="color: #ff6600">(செயங்கொண்டார் வழக்கம் - பாடல் 51)</span></p>
<p class="content">தானம் கேட்பவர்களை 'நாளைக்கு வா!’ என்று சொல்லி இழுத்தடிப்பதைவிட, இன்றே 'இல்லை’ என்று சொல்லிவிடுவது நல்லது என்ற தகவலும் இப்பாடலில் உள்ளது. இதைச் சொல்லும் பழமொழியே, பாடலின் தலைப் பாக, 'நாளை என்பார்க்கு இன்று இல்லை என்பார் நல்லவர்’ என இடம் பெற்றுள்ளது.</p>
<p class="content">அடுத்து... 'யானை நிழல் பார்க்கையில், தவளை வந்து கலக்கினாற் போல’ என்று ஒரு பழமொழி உண்டு. அதற்குண்டான கதை யைப் பார்த்துவிட்டு, நூலாசிரியர் சொல்ல வருவதைப் பார்க்கலாம்.</p>
<p class="content">யானை ஒன்று தன் வடிவத்தைப் பார்க்க வேண்டும் என்று (நாம் கண்ணாடியில் பார்ப்பதைப்போல) ஒரு குளத்தை நோக்கிப் போய்க்கொண்டிருந்தது. கலங்காத, தெளிவான குளத்து நீரின் பிரதிபலிப்பில் தன் நிழலைப் பார்க்கலாம் என்பது யானையின் எண்ணம்.</p>
<p class="content">போகும் வழியில் யானை, ஒரு தவளையைப் பார்த்தது. உடனே, ''சொறி பிடித்த தவளையே! போ ஓரமாய்!'' என, தவளையை இகழ்ந்தது. குளத்தை நெருங்கிய யானை, அதில் தன் நிழலைப் பார்க்க முயன்றபோது, யானையால் இகழப்பட்ட அந்தத் தவளை 'படக்’கென்று தண்ணீரில் தாவிக் குதித்துத் தண்ணீரைக் கலக்கியது. யானையின் எண்ணம் பலிக்காமல் போனது. சிறிய தவளையை இகழ்ந்ததன் பலன் இது! இனி, நூலாசிரியரின் கருத்தைப் பார்ப்போம்.</p>
<p class="content">'ஸ்ரீராமர் அம்பின் நுனியில் களிமண் உருண்டையை வைத்து, கூனியின் கூனல் முதுகில் ஏவினார். இந்தத் தகவலை 'பண்டை நாள் இராகவன் பாணி வில் உமிழ் உண்டை உண்டதனைத் தன் உள்ளத்து உன்னுவாள்’ எனக் கம்பரும் கூறுகிறார். அதை மனத்தில் வைத்திருந்த கூனி, ஸ்ரீராம பட்டாபிஷேகத்தைத் தடுத்து, ஸ்ரீராமரைக் காட்டுக்கு அனுப்ப ஏற்பாடு செய்தாள். அதாவது, யானையின் நிழலைப் பார்க்க முடியாதவாறு தவளை செய்ததைப்போல, ஸ்ரீராமரின் பட்டாபிஷேகம் நடவாதபடி கூனி தடுத்தாள் என்கிறார். இந்த நூலின் ஏழாவது பாடல் இதைத் தெரிவிக்கிறது.</p>
<p class="content">பானு குல ராமனுக்குப் பட்டாபி<br>
ஷேகம் எனப் பகர்ந்த போது<br>
கூனி ஒரு மித்திரத்தைக் கெடுத்து வனம்<br>
உறைய விட்ட கொள்கை போல<br>
மான் அணியும் கரத்தாரே! செயங்கொண்டாரே!<br>
புவியின் மகிமை சேர்ந்த<br>
அனை நிழல் பார்க்கையிலே தவளை வந்து<br>
கலக்கிவிடும் அது மெய் தானே</p>
<p class="content">பழமொழிகளையும் இதிகாசப் புராணக் கதைகளையும் அழகாகச் சேர்த்து உருவாக்கப் பட்ட 'செயங்கொண்டார் வழக்கம்’ எனும் இந்த நூல், நாட்டுக்கோட்டை நகரத்தார் மரபைச் சேர்ந்த முத்தப்பச் செட்டியார் என்பவரால், 200 ஆண்டுகளுக்கு முன்பு எழுதப்பட்டது. கதை சொல்லிகளுக்கும், எழுத்தாளர்களுக்கும், சொற் பொழிவாளர்களுக்கும் மிகவும் பயனுள்ள நூல் இது. குழந்தைகளுக்குச் சொல்லிக்கொடுத்தால், தமிழும் நன்மையும் சேர்ந்தே வளரும்.</p>
<p style="text-align: right"><span style="color: #ff0000"><strong>- இன்னும் அள்ளுவோம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விதைக்குள் விருட்சம் - 8</div>
<div class="subtitle1">திப்புவும்... திருப்பமும்... </div>
<div class="subtitle2">சேவாரத்னா டாக்டர் டி.எஸ்.நாராயணஸ்வாமி</div>
<div class="subtitle3">ஓவியங்கள்: அரஸ்</div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ம</strong></span>னித வாழ்க்கையில் அன்றாடம் ஏற்படும் பிரச்னைகளுக்கும் இன்னல்களுக்கும் மூன்று முக்கிய காரணங்களை நம் முன்னோர் கூறியுள்ளனர். அவை மண் ஆசை, பொன் ஆசை, பெண் ஆசை!</p>
<p class="content">மண், பொன் ஆசையால் ஏற்பட்ட கொடிய விளைவுகளையும், அதர்ம சூதாட்டத்தையும், அதனால் விளைந்த குருக்ஷேத்திரப் போரையும் மகாபாரதத்தில் காண்கிறோம். பெண் ஆசையால் பிறன் மனைவியை இச்சித்து, அதனால் தனது சிறப்புகள் அனைத்தையும் இழந்து, போரில் தோற்று மரணமடைந்த ராவணன் கதையை ராமாயண காவியத்தில் அறியலாம்.</p>
<p class="content">கொள்ளை, கொலை போன்றவற்றுக்குக் காரணமாகத் திகழ்வது பொன்தான். ஒரு சவரன் தங்கம் 22,000 ரூபாய்க்கு விற்றாலும், மக்களுக்குப் பொன் மீதுள்ள பற்று போவதே இல்லை. பெரும்பாலும் திருமணங்கள் நிகழத் தடையாகவும், பிரச்னையாகவும் இருப்பது, பெண்ணுக்குப் போடவேண்டிய பொன் நகைகளால்தான்.</p>
<p class="content">பெண் ஆசையால் ஏற்படும் குற்றங்கள் பற்றி அன்றாடம் பத்திரிகைகளில் பார்க்கிறோம். காவல் நிலையத்தில் பதியப்படும் குற்றங்களில் பெரும்பான்மையானவை பெண்ணை இம்சிக்கிற குற்றங்களாகவே இருக்கின்றன.</p>
<p class="content"><img align="left" width="120" height="142" alt="" src="http://cdnw.vikatan.com/sakthi/2014/02/mqywuy/images/p30.jpg">தேசத்தைக் காப்பாற்றுகிறோம், மக்களுக்கு சேவை செய்கிறோம் என்ற பெயரில் சில அரசியல்வாதிகள் செய்யும் அராஜகம், அதிகார வெறி ஆகியவற்றால், சாமான்ய மக்களுக்குத்தான் எவ்வளவு பிரச்னைகள்!</p>
<p class="content">நிர்மலமான ஒரு குளத்தில் கல்லை எறிந்தால், அதன் அதிர்வால் நீர் மட்டத்தில் ஏற்படும் அலைகள் வட்டவடிவில் விரிந்து, குளத்தின் எல்லைவரை போய்தான் நிற்கும். பிரச்னைகளும் அது போலத்தான்! இன்றைய உலகில் பெரும்பாலான மக்கள் அல்லது குடும்பங்களை அவதிக்குள்ளாக்கும் பிரச்னைகளில் முக்கியமா னவை - போதிய வருமானம் இல்லாமை, கடன் சுமை; தவிர, குடும்ப உறவுகளில் ஏற்படும் உரசலும் விரிசலும், உணவு, உடை, இருப்பிடம் என வாழ்வாதாரத்தைக்கூட அடையமுடியாத அவலம் என்பவையும் அடங்கும். இவற்றை எப்படிச் சமாளிப்பது என்று தெரியாமல்தான் கவலையில் மூழ்கித் தவிக்கிறோம்.</p>
<p class="content">கடந்த தலைமுறையினர் வசதி குறைவாக இருந்தாலும் நிறைவான வாழ்க்கை வாழ்ந் தார்கள். இன்றைய தலைமுறையினர் சகல வசதிகளைக் கொண்டிருந்தாலும், எப்போதும் ஒருவித பயத்தில், நிம்மதியின்றித் தவித்து மருகி வாழ்கிறார்கள். இதை மாற்றுவது எவ்விதம்? தனி மனிதனின் மகத்தான சக்தியை வெளிக்கொணர்ந்து, பிரச்னைகளை முறையே அணுகித் தீர்வு கண்டு ஜெயிப்பதே சிறந்த வழி!</p>
<p class="content">பிரச்னைகளைக் கண்டு பயப்படாமல் இருக்கவும், அதற்கான காரண காரியங்களை ஆய்ந்தறிந்து, அணுகுமுறைகளை நிர்ணயம் செய்யவும், நமது அறிவாற்றலும் வாழ்க்கை அனுபவமும் மட்டும் போதாது. நமக்கு முன் வாழ்ந்து, பிரச்னைகளை எதிர்த்துத் தீர்வு கண்டு ஜெயித்தவர்களின் வரலாறும், அவர்களின் வாழ்க்கைச் சம்பவங்களும் நமக்குக் கலங்கரை விளக்கமாகத் திகழ்கின்றன.</p>
<p style="text-align: center"><img align="middle" width="555" height="507" alt="" src="http://cdnw.vikatan.com/sakthi/2014/02/mqywuy/images/p30a.jpg"></p>
<p class="content">இந்தியச் சுதந்திரப் போராட்ட வரலாற்றில், பொன் எழுத்துக்களில் பொறிக்கப்பட்ட தேச பக்தர்கள் வரிசையில் முதன்மையானவர் மைசூரை ஆண்ட திப்புசுல்தான். மைசூரின் ஸ்ரீரங்கப்பட்டினத்தைத் தலைநகராகக் கொண்டு இந்து- முஸ்லிம் பாகுபாடின்றி சீரிய முறையில் நாட்டை ஆண்ட திப்பு, 'மைசூரின் புலி’ என்று சிறப்பிக்கப்பட்டவர். பிரிட்டிஷ் ஏகாதிபத்தியத்துக்கு பெரும் சவாலாகத் திகழ்ந்தவர்.</p>
<p class="content">முதலாம் மற்றும் இரண்டாம் மைசூர் யுத்தங்களில் மைசூரைக் கைப்பற்ற முடியாத பிரிட்டிஷ் ஏகாதிபத்தியம், காரன்வாலிஸ் பிரபு கவர்னர் ஜெனரலாக இருந்தபோது, 18-ம் நூற்றாண்டின் இறுதியில், மூன்றாம் மைசூர் யுத்தத்தைத் தொடங்கியது. ஸ்ரீரங்கப்பட்டினம் மண் மீண்டும் ரத்தக்காடாகியது. இரு தரப்பிலும் கடும் சேதம் விளைந்தது. மக்களுக்கு ஏற்பட்ட நஷ்டத்தைக் குறைக்க எண்ணி, போரைத் தொடரமுடியாத நிலையில், பிரிட்டிஷ் ஏகாதிபத்தியத்துடன் சமாதான உடன்படிக்கை செய்துகொள்ள  விரும்பினார் திப்பு. தங்கள் தரப்பிலும் மேற்கொண்டு சேதத்தைத் தவிர்க்க பிரிட்டிஷாரும் திப்புவுடன் சமாதான உடன்படிக்கைக்குத் தயாராயினர். ஆனால், சந்தர்ப்பத்தைத் தங்களுக்குச் சாதகமாகப் பயன்படுத்தும் விதமாக, உடன்படிக்கைக்கான ஷரத்துக்களை வெளியிட்டான் காரன்வாலிஸ் பிரபு.</p>
<p class="content">பிரிட்டிஷ் ஏகாதிபத்தியத்தை ஏற்றுக் கொண்டு, தன்னை அதன் கீழ் ஓர் அடிமைச் சிற்றரசனாக ஒப்புக்கொண்டு, அதற்கான கப்பத்தை திப்பு செலுத்த வேண்டும்; அல்லது, சுதந்திரத்தை விரும்பினால், போரினால் ஏற்பட்ட சேதத்துக்கு நஷ்ட ஈடாக மூன்றரைக் கோடி ரூபாய் தரவேண்டும் என்பதே ஒப்பந்தத்தின் ஷரத்துக்கள்.</p>
<p class="content">இரண்டு யுத்தங்களால் ஏற்பட்ட பொருளாதாரச் சீரழிவால் பாதிக்கப் பட்ட மைசூர் ராஜ்ஜியத்தில், மூன்றரைக் கோடி ரூபாய் அரசாங்க கஜானாவில் இல்லை என்பது பிரிட்டிஷாருக்கு நன்கு தெரியும். அந்த அளவு கப்பத் தொகைக்கு ஈடு கொடுக்கும் சொத்துக்களும் திப்புவிடம் கிடையாது என்பதும் அவர்களுக்குத் தெரியும். இந்த நிலையில், நாட்டை அடிமைப்படுத்தி, தன்னைக் காப்பாற்றிக்கொண்டு, உல்லாசமான வாழ்க்கையை அனுபவிப்பதைத் தவிர சுல்தானுக்கு வேறு வழி கிடையாது என்பது பிரிட்டிஷாரின் கணக்கு.</p>
<p class="content">ஆக, திப்புவுக்கு அது மானப் பிரச்னை. நாட்டைப் பொருத்தவரை, அது பொருளாதாரப் பிரச்னை; சுதந்திரப் பிரச்னை. திப்பு எடுக்கப்போகும் முடிவுதான் அவரது எதிர்காலத்தையும், நாட்டின் எதிர்காலத்தையும் நிர்ணயிக்கும்.</p>
<p class="content">'நானா? நாடா?’ இரண்டில் ஒன்றையே அவர் தனது பதிலாக பிரிட்டிஷாருக்குத் தந்தாகவேண்டும். ஆனால், பிரச்னையைப் புதிய கோணத்தில் அணுகி, 'மூன்றாவது’ என்று பதிலளித்துப் புதிய சரித்திரம் படைத்தார் திப்பு. ஒரு குறுகிய வட்டத்துக்குள் சிந்தனையைச் சுழலவிட்டுக் குழம்பாமல், பரந்து விரியும் வட்ட வடிவ நீர் அலைகளைப்போல தன் எண்ணங்களை விரிவாக்கிக் கொண்டார்.</p>
<p class="content">'காலம் என்பது இரண்டு சம்பவங்களுக்கு இடையேயுள்ள இடைவெளி’ என்று சாக்ரடீஸ் குறிப்பிட்டார். 14 மொழிகளில் தேர்ச்சியும், பல்வேறு நூல்களில் பயிற்சியும் உள்ள திப்பு காலத்தை ஒரு கருவியாக்கி, அதனையே காரணமாக்கி, நஷ்ட ஈடு தருவதற்காக கால தவணை கேட்பது என முடிவு செய்தார். ஆனால், அந்த கால தவணை வரையிலும் எதிரி நம்பிக்கையோடு பொறுத்திருக்க, தக்கதொரு அடமானம் தர முன்வந்தால், நிச்சயம் தவணை கிடைக்கும் என்று கணக்கிட்டார்.</p>
<p class="content">தனது நாட்டை அடமானமாக வைக்க அவர் விரும்பவில்லை. மிகுந்த மனத் துணிவோடு, தன் பிள்ளைகள் இருவரை அடமானமாக பிரிட்டிஷாரிடம்  ஒப்படைக்கத் தீர்மானித்தார்.</p>
<p class="content">வீடும் நாடும் கண்ணீர் வடித்தது. பிரிட்டிஷா ரால் மறுத்துச் சொல்ல முடியவில்லை. செலுத்தவேண்டிய நஷ்டப் பணத்தைச் செலுத்தமுடியாமல், பிள்ளைகளையும் பிரிந்திருக்க மனமில்லாமல், விரைவில் தங்கள் ஏகாதிபத்திய ஆட்சிக்கு அடிபணிந்துவிடுவார் திப்பு என்று தவறாக எண்ணினார்கள். ஆனால், அவர்கள் போட்ட கணக்கு தப்பாகியது.</p>
<p class="content">நாட்டைக் காக்கத் தன் பிள்ளைகளையே அடமானம் வைத்த மன்னனிடம், மக்கள் அன்பையும் நன்றி உணர்ச்சியையும் காட்டினர். ஒவ்வொருவரும் தங்கள் வீட்டுக் குழந்தைகளே அடமானப் பொருளாகச் சென்றிருப்பதாகக் கருதினர். அவர்களை மீட்க ஒவ்வொருவரும் உழைத்தனர். மூன்றரைக் கோடி ரூபாயை உருவாக்க ஒவ்வொரு பிரஜையும் தன் பங்கைச் செய்தான். உற்பத்தி பெருகியது. மக்கள் வரிகளைத் தாமாகவே கட்டினர். கஜானா பொங்கி வழிந்தது. ஓராண்டுக் காலத்துக்குள் மூன்றரைக் கோடி ரூபாய் பிரிட்டிஷார் வசம் ஒப்படைக்கப்பட்டது. மன்னனின் அருமைச் செல்வங்கள் மீட்கப்பட்டனர். பிரிந்தவர் கூடினர். நாடும் வளமாகியது. வீடும் மகிழ்ந்தது.</p>
<p class="content">திப்புவின் கணக்கு தப்பவில்லை.</p>
<p class="content">ஒரு பெரிய பிரச்னையைத் தீர்க்கும்போது, சில நேரம் பல புதிய பிரச்னைகள் ஏற்படலாம். அதற்காகத் தியாகம் செய்யவேண்டி வரலாம். ஆனாலும், நம்பிக்கையோடு செயலாற்றும் போது, முதல் பிரச்னையோடு மற்ற பிரச்னைகளும் தீர்ந்துவிட மார்க்கம் உண்டு.</p>
<p class="content">வித்தியாசமான அணுகுமுறையாலும், அசாத்திய தன்னம்பிக்கையாலும் தீராத பிரச்னைகளுக்கும் தீர்வு காண முடியும் என்பதற்கு மற்றொரு சரித்திரச் சான்று இந்த வரலாறு.</p>
<p style="text-align: right"><span style="color: #ff0000"><strong>- விருட்சம் வளரும்...</strong></span></p>
<p class="content"><span style="color: #3366ff"><u><strong><img align="left" width="300" height="287" alt="" src="http://cdnw.vikatan.com/sakthi/2014/02/mqywuy/images/p30b.jpg">பாமரன்!</strong></u></span></p>
<p class="content"><span style="color: #ff0000"><strong>ப</strong></span>ல தருணங்களில், பிரச்னை எதுவானா லும் பெரிதும் பாதிக்கப்படுபவர்கள், அந்தப் பிரச்னைக்குச் சற்றும் சம்பந்தம் இல்லாத சாமான்ய மனிதர்கள்தான்.</p>
<p class="content">நான்கு சாலைகள் சந்திக்கும் இடத்தில் ஓர் ஆசிரியர், ஒரு டாக்டர், வழக்கறிஞர், பாதிரியார் மற்றும் பாமரன் ஒருவன் என ஐந்து பேர் பேருந்துக்காகக் காத்துக்கொண்டிருந்தார்கள். அவர்கள் பொதுவாகப் பேசிக் கொண்டிருந்தனர்.  </p>
<p class="content">பேச்சினிடையே வக்கீல், ''நான் எல்லோரது வழக்குகளும் ஜெயிக்க வாதாடுகிறேன். நான் இல்லையென்றால் நாட்டில் பிரச்னைகள் அதிகமாகி யிருக்கும்'' என்றார். பாதிரியாரோ, ''நான் எல்லோரும் சுகமாக வாழ, கடவுளை தினமும் வேண்டுகிறேன். அதனால்தான் நாட்டில் அமைதி நிலவுகிறது'' என்று சொன்னார். ''நான் எல்லோரையும் நோயிலிருந்து காப்பாற்றுகிறேன். எனவே, நான் கடவுளுக்குச் சமமானவன்'' என்றார் டாக்டர். ஆசிரியரோ, ''நான் எல்லோருக்கும் கல்வி தந்து அறிவை வளர்க்கிறேன். என் பணியே உயர்ந்தது! மாதா, பிதாவுக்கு அடுத்து குருவைச் சொல்லிவிட்டுப் பிறகுதான் தெய்வம் சொல்லப்பட்டுள்ளது!'' என்று பெருமையுடன் சொன்னார்.  </p>
<p class="content">இதைக் கேட்டுக்கொண்டிருந்த அந்தப் பாமர மனிதன், ''அது சரி, உங்கள் அனைவருக்கும் நான்தானே பணத்தைக் கொட்டி அழுகிறேன். ஆகவே, உங்களைவிட நானே உயர்ந்தவன்'' என்றானாம் விரக்தியுடன்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஒரு கதை...  ஒரு தீர்வு! </div>
<div class="subtitle1">விடை சொல்லும் வேதங்கள்: 23 </div>
<div class="subtitle2">அருண் சரண்யா, ஓவியம்: சசி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>க</strong></span>டைத் தெருவில் செண்பகாவைப் பார்த்தபோது, அவள் அப்படி ஒரு வேண்டுகோளை முன்வைப்பாள் என்று நான் சற்றும் நினைக்கவில்லை.</p>
<p class="content">''உங்க கம்பெனியிலே சொல்லி, உங்க நண்பருடைய வேலைப் பளுவை கொஞ்சம் குறைக்கச் சொல்ல முடியுமா?'' என்றாள்.</p>
<p class="content">என் நண்பன் சேகர், அவளின் கணவன். 'எதற்காக இந்த வேண்டுகோள்?’ என்று கேட்டேன். ''உங்களுக்குத் தெரியாதா?  இப்பல்லாம் அவருக்கு அடிக்கடி நெஞ்சு வலிக்குது. டாக்டர் கிட்டே போகலாம்னாலும், வரமாட்டேங்கிறார்'' என்றாள்.  எதையோ சொல்லி அப்போதைக்குச் சமாளித்தேன் என்றாலும், மனதில் ஒரு நெருடல் இருந்துகொண்டே இருந்தது. சேகர் பல விஷயங்களையும் என்னிடம் பகிர்ந்துகொள்வான். நெஞ்சு வலி வந்திருந்தால், அதுவும் பலமுறை எனில், அதை என்னிடம் மறைத்திருக்கமாட்டானே!</p>
<p class="content">​அடுத்த நாள் உணவு இடைவேளையில் இதுபற்றிக் கேட்டபோது, அவன் ஓர் அசட்டுச் சிரிப்பை வெளிப்படுத்தினான்.</p>
<p class="content">''அப்படியெல்லாம் இருந்தால், உன் கிட்டே சொல்லியிருக்க மாட்டேனா?'' என்றான்.</p>
<p class="content">''பின்னே எதுக்கு செண்பகாகிட்டே அப்படியொரு பொய் சொன்னே?'' என்றேன்.</p>
<p class="content"><img align="left" width="120" height="142" alt="" src="http://cdnw.vikatan.com/sakthi/2014/02/mqywuy/images/p64.jpg">''வேற வழியில்லை நண்பா! கம்பெனியிலே உள்ள வேலை பளு காரணமா, வாரத்துக்கு நாலு நாளாவது ரொம்ப லேட்டாத்தான் வீட்டுக்குப் போக முடியுது. அதைப் புரிஞ்சுக்காம, பட்டாசா ​வெடிக்கிறா அவ. களைப்பா வீட்டுக்குப் போனா, இவளுடைய கோபத்தையும் தொணதொணப்பையும் தாங்கமுடியலே!''</p>
<p class="content">'’அதுக்காக, நெஞ்சுவலின்னு சொல்லி பயமுறுத்தறதா?''</p>
<p class="content">''அப்படிச் சொன்னதனாலதான் அவ கோபம் குறைஞ்சிருக்கு. அவளுடைய தொணதொணப்பிலிருந்து எனக்கு விடுதலை கிடைச்சிருக்கு. இப்பல்லாம் வீட்ல ராஜ உபசாரம்தான். இந்த டெக்னிக்கை இன்னும் கொஞ்சம் அதிகமாகக்கூட கடைப்பிடிக்கலாம்னு தோணுது.''</p>
<p class="content">எனக்குக் கோபம் வந்தது.  ''உளறாதே! இல்வலன், வாதாபி கதை ஆயிடப்போகுது!'' என்றேன்.</p>
<p class="content">அவன் முகபாவத்திலிருந்தே, இந்த இரண்டு பெயர்களும் அவன் கேள்விப்படாதவை என்பது புலப்பட்டது. அப்படியானால், அந்தக் கதையைக் கூறிவிட்டுப் பிறகுதானே விளக்கமுடியும்?      </p>
<p style="text-align: center"><span style="color: #ff0000"><strong>****</strong></span></p>
<p class="content"><span style="color: #ff0000"><strong>ஒ</strong></span>ரு காலத்தில் இல்வலன், வாதாபி என்று இரு அரக்கர்கள் இருந்தனர். அவர்கள் இருவரும் ஒரு முனிவரிடம் சென்று, ''எங்களுக்கு இந்திரன் அளவுக்குச் சக்தியை அளியுங்கள்'' என்று கேட்க,</p>
<p class="content">அவர் கோபத்துடன், ''ஆசைக்கு ஓர் அளவு இல்லையா? உடனே சென்று விடுங்கள். இல்லை யென்றால், சாபம் கொடுத்துவிடுவேன்'' என்றார்.</p>
<p class="content">அதிலிருந்து அந்த இரண்டு அரக்கர்களுக்கும் முனிவர்கள் என்றாலே வெறுப்பு உண்டானது. 'ஏதோ தவவலிமை இருப்பதற்காக இவ்வளவு செருக்கா!’ என்று கருதிய இருவரும், முனிவர்களைக் கொன்று தீர்க்க, வஞ்சகத் திட்டம் தீட்டினார்கள். அதற்கு, ஏற்கெனவே அவர்கள் பெற்றிருந்த ஒரு வரம் உதவியது.  </p>
<p style="text-align: center"><img align="middle" width="400" height="591" alt="" src="http://cdnw.vikatan.com/sakthi/2014/02/mqywuy/images/p64a.jpg"></p>
<p class="content">வழியில் தென்படும் எந்த ஒரு முனிவரிடமும், ''தயவுசெய்து நீங்கள் என் வீட்டுக்கு அதிதியாக வந்திருந்து, விருந்து சாப்பிட்டு, என்னை கௌரவிக்க வேண்டும்'' என்று வேண்டுகோள் வைப்பான் இல்வலன். மகிழ்ச்சியோடு சம்மதிக்கும் முனிவர், நதியில் குளிக்கச் செல்வார். அந்த வேளையில், ஆடாக மாறியிருக்கும் வாதாபியை வெட்டி கறி சமைத்து, வீட்டுக்கு வரும் முனிவருக்கு விருந்து படைப்பான் இல்வலன். முனிவர் சாப்பிட்ட பிறகு, ''வாதாபி, வெளியே வா!'' என்று குரல் கொடுப் பான். உடனே, முனிவரின் வயிற்றைக் கிழித்துக் கொண்டு வெளியே வருவான் வாதாபி. இப்படிப் பல முனிவர்களை இந்த அரக்கர்கள் கொன்றனர்.</p>
<p class="content">ஒருமுறை, அகத்திய முனிவரிடமும் இல்வலன் அப்படியரு வேண்டு கோள் வைத்தான். ''என் குடிசைக்கு எழுந்தருளி, விருந்து உண்ண முடியுமா? அப்படிச் செய்தால், நான் பாக்கியம் அடைந்தவன் ஆவேன்'' என்றான்.</p>
<p class="content">அகத்தியர், அவன் கண்களில் கள்ளம் தெரிந்ததை உணர்ந்தார். என்றாலும், ''சரி, உணவு தயார் செய். அதற்குள் நான் ஸ்நானம் செய்துவிட்டு வருகிறேன்'' என்று கிளம்பிச் சென்றார்.</p>
<p class="content">தன் வீட்டை அடைந்த இல்வலன், வழக்கம்போல் வாதாபியை ஆடாக மாற்றிக் கொன்று சமைத்தான். குளித்துவிட்டு வந்த முனிவர், இலை முன் அமர்ந்தார்.</p>
<p class="content"><img align="left" width="250" height="353" alt="" src="http://cdnw.vikatan.com/sakthi/2014/02/mqywuy/images/p64b.jpg">விருந்து பரிமாறப்பட்டது. ஒரு பருக்கை விடாமல் அதை முழுவதுமாகச் சாப்பிட்ட அகத்தியர், கைகளைக் கழுவிக்கொண்டு, தனது வயிற்றைத் தடவியபடி, 'வாதாபி ஜீர்ணோபவ’ என்றார்.</p>
<p class="content">அதை அறியாத இல்வலன் குரூரப் புன்னகையோடு, ''வாதாபி, வெளியே வா!'' என்று அழைத்தான். ''வாதாபியா? யார் அது?'' என்று புன்னகையுடன் கேட்டார் அகத்தியர்.</p>
<p class="content">இல்வலனுக்குப் பதற்றம் உண்டானது. வாதாபியை வெளியே வரச் சொல்லி மீண்டும் மீண்டும் கூக்குரலிட்டான். பலன் இல்லை. ''உன் சகோதரன் வாதாபி ஜீரணமாகிவிட்டான்!'' என்றபடி,  கிளம்பிச் சென்றார் அகத்தியர்.</p>
<p style="text-align: center"><span style="color: #ff0000"><strong>****</strong></span></p>
<p class="content"><span style="color: #ff0000"><strong>''எ</strong></span>ப்போதுமே நாம் நினைப்பதுதான் நடக்கும் என்று சொல்ல முடியாது. இல்வலன் ஏமாந்ததுபோன்று ஏமாற நேரிடலாம். நாம் சொல்கிற பொய், நம்மைப் பெரிய ஆபத்தில் கொண்டுபோய்த் தள்ளலாம். நெஞ்சுவலி என்றால், தொடர்ந்து அனுதாபம்தான் கிடைக்கும் என்று சொல்ல முடியாது. ஒரு கட்டத்தில், அவளுக்கும் அலுப்பு வரலாம். 'சரி, விடு! ஏதோ சாதாரண வலி. அடிக்கடி வருவதுதான்’ என்று தோன்றிவிடலாம். அல்லது, நீ பொய் சொல்வது எப்படியோ அவளுக்குத் தெரிந்துவிடலாம். அப்போது உன் நிலைமை என்ன ஆகும் என்று யோசி!'' என்றேன்.</p>
<p class="content">சேகர் திடுக்கிட்டான். அடுத்த அஸ்திரத்தையும் வீசினேன்.</p>
<p class="content">''அவள் உன் பொய்யை நம்பி, உனக்கு நிஜமாகவே நெஞ்சுவலி என நினைத்து வருத்தப்பட்டுக்கொண்டு இருக்கிறாள். இந்தக் கவலையிலேயே அவள் உடல்நிலை பலவீனமானால், என்ன ஆகும் என யோசித்தாயா? அப்போது வருத்தப்பட்டுப் பலனில்லை'' என்றேன்.  </p>
<p class="content">அவன் முகத்தில் தெரிந்த பதற்றமும், தன் தலையை உதறிக்கொண்ட விதமும், தனது கடந்த காலத் தவற்றை வருங்காலத்தில் தொடரமாட்டான் என்பதை உறுதி செய்தன.</p>
<p style="text-align: right"><span style="color: #ff0000"><strong>- தீர்வுகள் தொடரும்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">குருவருள்... திருவருள்..! - 8 </div>
<div class="subtitle1">வரம் தரும் தலம்! </div>
<div class="subtitle2">வி.ராம்ஜி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ந</strong></span>ம்மைப் புத்துணர்ச்சிப்படுத்துவதற்கும் உற்சாகப்படுத்துவதற்கும் எத்தனையோ விஷயங்கள் காரணமாக இருந்தாலும், அவற்றில் முதலிடத்தில் இருப்பவர்கள் குழந்தைகள்தான்!</p>
<p class="content">ஒருவரின் வாழ்வில் எவ்வளவு மோசமான காயங்களும் வேதனைகளும் இருந்தாலும், அவை அனைத்துக்கும் மருந்து போடுபவை அவரின் அருமையான குழந்தைகள்தான். அவர்களுடன் சிறிது நேரம் பொழுதைக் கழித்தாலே போதும்... மொத்த வேதனைகளும் காணாது போய்விடும். ஒரு வீட்டில் ஒரு குழந்தை பிறந்துவிட்டால், மற்ற செல்வங்கள் எல்லாம் ஒன்றன்பின் ஒன்றாக இல்லத்தில் வந்து நிறைந்துவிடும் என்பார்கள் முன்னோர்கள்.</p>
<p class="content">குழந்தைகளே ஒருவரின் பொக்கிஷங்கள். உலகின் மிகப் பெரிய வரம். இன்றைக்கு எல்லாக் கோயில்களிலும், 'காசு பணமா கேக்கறேன். அள்ளியெடுத்துக் கொஞ்சி விளையாட, ஒரு குழந்தை வேணும்னுதானே கேக்கறேன்’ என்று மனமுருகி, கண்ணீருடன் பிரார்த்திக்கிற பெண்கள் நிறையப் பேரைப் பார்க்கிறோம்.</p>
<p class="content">'ஐயா சாமி! எங்களுக்குப் பொன்னும் வேணாம்; பொருளும் வேணாம். எங்க வம்சத்தை தழைக்கச் செய்யற விதமா, எங்களுக்கு ஒரு குழந்தையைக் கொடு. குழந்தையின் எடைக்கு எடை, பழங்கள் தர்றேன்; கல்கண்டு தர்றேன்; தேங்காய் தர்றேன். எங்க குலத்தை வாழையடி வாழையா வாழச் செய்யறதுக்கு, ஒரு குழந்தையைக் கொடுப்பா!’ என்று கோயில் கோயிலாகச் சென்று பிரார்த்திக்கிற தம்பதிகள் நிறைந்த உலகம் இது.</p>
<p style="text-align: center"><img align="middle" width="450" height="573" alt="" src="http://cdnw.vikatan.com/sakthi/2014/02/mqywuy/images/p46.jpg"></p>
<p class="content">''அப்படி தவமா தவமிருந்து பிறக்கிற குழந்தைகள் ஆரோக்கியத்தோடயும் புத்திசாலித்தனத்தோடயும், சமுதாயத்தில் நல்லவன்னு பேரெடுக்கிற நற்குணங்களோடயும் வளரணுமே! அப்படி வளர்ந்தாத்தானே, அந்தக் குடும்பமும் பரம்பரையும் வாழையடி வாழையா செழிச்சு வளரும்? இங்கே வந்து வேண்டிக்கிட்டாப் போதும்... நமது குடும்பம் முழுமைக்கும் அருள்பாலிச்சு, அரவணைப்பார் ஸ்வாமி!'' என்கிறார், கோயில் திருப்பணிக் கமிட்டியில் உள்ள கிருஷ்ணகுமார்.</p>
<p class="content">''கோயிலுக்குப் பக்கத்துலதான் வீடு. சின்ன வயசுல அப்பா, இந்தக் கோயிலைப் பத்திச் சொல்லும்போதெல்லாம் எனக்கோ என் அண்ணா, தம்பிகளுக்கோ பெருசா எதுவும் தெரியலை; புரியலை. ஆனா, ஒருகட்டத்துக்குப் பிறகு, 'அடடா... அப்பா சொன்ன அழகான இந்தக் கோயில், இப்படி அவல நிலையில இருக்கலாமா’ன்னு ஒரு எண்ணம் வந்து, மனசை வாட்டியெடுத்துச்சு. பிறகு படிப்பு, உத்தியோகம், பிசினஸ், வாழ்க்கைன்னு ஒரு ரவுண்டு சுத்திட்டு வந்து நின்ன இடம்... இந்தக் கோயில்தான். சகோதரர்களும் நண்பர்களுமா சேர்ந்து, திருப்பணிக் கமிட்டி ஆரம்பிச்சு, இந்தக் கோயிலைச் சீரமைக்கற வேலைல இறங்கினோம். இன்னிக்கு இந்தக் கோயில் பழையபடி பொலிவோடு சிறப்பா இருக்கிற அதேவேளைல, எங்க குடும்பங்களும் நிம்மதியா, குழந்தைகள் எல்லாரும் நல்லவிதமா வளர்ந்து நிக்கிறாங்க. அதுக்கு ஸ்ரீநல்லிணக்கேஸ்வரர்தான் காரணம்!'' என்று உணர்ச்சி ததும்பச் சொல்கிறார் கிருஷ்ணகுமார்.</p>
<p class="content"><img align="left" width="120" height="150" alt="" src="http://cdnw.vikatan.com/sakthi/2014/02/mqywuy/images/p46a.jpg">சென்னை, தாம்பரத்தில் இருந்து ஒரகடம் வழியே காஞ்சிபுரம் செல்லும் வழியில், ஒரகடத்துக்கு அருகில் உள்ள எழுச்சூர் கிராமத்தை எழிச்சூர் என்றே சிலர் சொல்கிறார்கள். எழுச்சூர்தான் சரி என்று ஒரு சிலரும், எழிச்சூர் என்பதே சரி என்று வேறு சிலரும் சொன்னாலும், நம்மை எழுச்சிப்படுத்தி, நம் அகக்கண்களைத் திறந்து, விழிப்பு உணர்வை நமக்குள் ஏற்படுத்தித் தரும் திருத்தலம் என்பதால், எழுச்சூர் என்பதே சரி என்று நம்பிக்கையுடன் தெரிவிக்கிறார்கள் பெருவாரியான பக்தர்கள்.</p>
<p class="content">''இங்கே, வந்து ஒருமுறை தரிசனம் பண்ணினாலே போதும், நாமும் நம்ம குடும்பமும் நல்லா இருப்போம். இதுல எந்த சந்தேகமும் இல்லை. அதே நேரம், குறிப்பிட்ட விசேஷ தினங்கள்ல இங்கே வந்து தரிசனம் பண்ணி, பிரார்த்தனை பண்ணிக்கறது ரொம்பவே சிறப்பைத் தரும்.</p>
<p class="content">குறிப்பா செவ்வாய், வெள்ளிக்கிழமைகள்ல, ஸ்ரீதெய்வநாயகியை நெய் விளக்கேத்தி வழிபட்டால், நம் வாழ்க்கை முழுவதையும் இனிமையாக்கித் தந்துடுவா அம்பாள். அதேபோல, சர்க்கரைப் பொங்கல் நைவேத்தியம் பண்ணி அம்பாளை வழிபடுறது கூடுதல் பலனைத் தரும். முன்னெல்லாம் செவ்வாய் அல்லது வெள்ளிக் கிழமைகள்ல வந்து தரிசனம் பண்ணிட்டிருந்த நாங்க, இப்பெல்லாம் எந்தவொரு சின்ன குறை இருந்தாலும், உடனே அம்பாள்கிட்ட முறையிட்டுட்டுப் போறதை வழக்கமா வைச்சிருக்கோம்!'' என்கிறார், சென்னை விருகம்பாக்கம் வாசகர் அன்புச்செழியன்.</p>
<p style="text-align: center"><img align="middle" width="600" height="207" alt="" src="http://cdnw.vikatan.com/sakthi/2014/02/mqywuy/images/p46b.jpg"></p>
<p class="content">''இப்படித்தான் ஒருமுறை, நாங்க போற நேரம், கோயில் நடை சார்த்துற வேளையாயிருச்சு. இன்னும் அஞ்சு நிமிஷம்தான் இருக்குங்கற நிலைல, நேரா நல்லிணக்கேஸ்வரர் சந்நிதிக்கு முன்னே போய் நின்னு, கண்களை மூடி வேண்டிக்கிட்டேன். 'கடவுளே... கல்யாணமாகி எட்டு வருஷம் கழிச்சு எங்களுக்குக் குழந்தையைக் கொடுத்த நீ, எங்களை இப்படிச் சோதிக்கலாமா? ஹீமோகுளோபின் குறைபாடு அதுஇதுன்னு எப்பவும் சோர்ந்து போய், துவண்டு கிடக்கிறான் பையன். ஓடியாடி விளையாட வேண்டிய வயசுல மாத்திரையும் மருந்துமா இருக்கிற மகனைப் பார்க்கவே வேதனையா இருக்கு. அவன் வயசுப் பசங்க படிப்பைத் தவிர, எத்தனையோ நல்ல விஷயங்களை, கலைகளை, கைத்தொழில்களைக் கத்துக்கிறாங்க. எங்க பையனும் அப்படிச் சிறப்பான நிலைக்கு வரவேணாமா? அவனுக்கு ஆரோக்கியமான, தெம்பான உடம்பைக் கொடு; தெளிவான, திடமான புத்தியைக் கொடு!''ன்னு மனசார அழுது, வேண்டிக்கிட்டேன்.</p>
<p class="content"><img align="right" width="200" height="360" alt="" src="http://cdnw.vikatan.com/sakthi/2014/02/mqywuy/images/p46c.jpg">அதுக்கப்புறம் 15 நாள் கழிச்சு செக்கப்புக்குப் போனப்ப, 'என்ன செஞ்சீங்க உங்க பையனுக்கு? என்ன கொடுத்தீங்க? ஹீமோகுளோபின் சதவிகிதம் நல்லா ஏறியிருக்கு. தினமும் பழமும் காய்கறிகளுமா சாப்பிட்டாக்கூட இந்த அளவுக்கு முன்னேற்றம் வந்திருக்காதே?!’னு டாக்டரே ஆச்சரியப்பட்டார். அகில உலகத்துக்கும் மருத்துவரா இருக்கிற நல்லிணக்கேஸ்வரரோட திருவிளையாடல்தான் இது. வேற என்ன சொல்லமுடியும்?'' - காஞ்சிபுரம் வாசகி நிர்மலா கண்ணீரும் புன்னகையுமாகச் சொன்னபோது, சிலிர்ப்பாக இருந்தது.</p>
<p class="content">எழுச்சூர் தலத்துக்கு இன்றைக்கு தினந்தோறும் எங்கிருந்தெல்லாமோ வாசகர்கள் வந்தவண்ணம் இருக்கிறார்கள். ஸ்வாமியையும் அம்பாளையும் ஸ்ரீவியாஸாசல சுவாமிகளின் அதிஷ்டானத்தையும் தரிசித்து, வணங்கிச் சென்றபடி இருக்கிறார்கள்.</p>
<p class="content">'நாங்க வேண்டிக்கிட்டபடியே கேஸ்ல நல்ல தீர்ப்பு கிடைச்சுது. அதுக்காக பிரதோஷத்தன்னிக்கி ஸ்வாமிக்கும் அம்பாளுக்கும் வஸ்திரம் சார்த்தி, நேர்த்திக்கடன் செலுத்தினோம்’ என்றும், 'பொண்ணுக்கு கல்யாணம் தள்ளிப் போயிக்கிட்டே இருந்துச்சு. அவளோட ஜாதகத்தை எடுத்துட்டு வந்து, தெய்வநாயகி அம்பாளோட திருப்பாதத்துல வைச்சு, வேண்டிக்கிட்டோம். அடுத்த ரெண்டே மாசத்துல ஒரு நல்ல வரன் வந்து, கல்யாணமும் சிறப்பா நடந்தது. எங்க பொண்ணு இப்ப வெளிநாட்டுல சௌக்கியமா இருக்கா. அங்கிருந்து அவ போன்ல சொல்லும்போதெல்லாம், இங்கே வந்து சர்க்கரைப் பொங்கலோ வெண்பொங்கலோ நைவேத்தியம் பண்ணி, ஸ்வாமி தரிசனம் பண்ணிட்டுப் போவோம்’ என்கிறார்கள் பக்தர்கள்.</p>
<p class="content">நம்பிக்கையும் பக்தியுமாக எழுச்சூர் வந்து பாருங்கள். உங்கள் வாழ்விலும் நல்ல நல்ல திருப்புமுனைகளை உருவாக்கித் தருவார்கள் ஸ்ரீதெய்வநாயகி அம்பாளும் ஸ்ரீநல்லிணக்கேஸ்வரரும்!</p>
<p style="text-align: right"><span style="color: #ff0000"><strong>- அருள் சுரக்கும்</strong></span></p>
<p style="text-align: right"><span style="color: #ff0000"><strong>படங்கள்: ரா.மூகாம்பிகை</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சித்தம் சிவம் சாகசம்! </div>
<div class="subtitle1">சித்தம் அறிவோம்...</div>
<div class="subtitle2">இந்திரா சௌந்தர்ராஜன் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><img alt="" align="left" width="250" height="182" src="http://cdnw.vikatan.com/sakthi/2014/02/mqywuy/images/p40a.jpg">சி</strong></span>த்த புருஷர்களிலேயே, வடிவத்தாலும் தன்மைகளாலும் மானுட நிலையில் இருந்து மிக வேறுபட்டவர் பதஞ்சலி. மனித உடல், பஞ்ச சிரம் கொண்ட பஞ்ச நாகத் தலை என இரண்டும் கலந்த வடிவம். எதனால் இப்படி ஒரு வடிவம் என்கிற கேள்வி எழலாம். அத்திரி எனும் முனிவருக்கும், கோணிகா எனும் தாய்க்கும் பிறந்தவர் இவர். இவரை ஆதிசேஷனின் அம்சமாய்ச் சொல்வார்கள். பாற்கடலில் விஷ்ணுவுக்குத் தன்னைப் படுக்கையாக்கிக்கொண்டவன் ஆதிசேஷன். விஷ்ணுவுக்கு அணுக்கத் தொண்டனாய், அங்கே படுக்கையாய்க் கிடக்கும் இவர் பதஞ்சலியாக ஜென்மம் கண்ட நிலையில், இவர் இருந்த இடம் கயிலாயம்!</p>
<p class="content">இது ஆச்சரியம் தரும் ஒன்றாக நமக்குத் தோன்றலாம். ஆனால், சிவ- விஷ்ணு பேதங்கள் சித்த புருஷர்களுக்கு இல்லை என்பதே இதன் அடிப்படையான கருத்து என்பர் சிலர். அதேபோல, பரம சிவபக்தனாக விளங்கிய கருடன்தான், பின்னர் மாலவனின் வாகனமாகி, முதல் மாலடியானாகவும் (பெரிய திருவடி) தன்னை ஆக்கிக் கொள்கிறான். இதை உதாரணமாய்ச் சொல்லி, பதஞ்சலியை உணரத் தலைப்படுவார்கள். வைணவர்கள் ஆதிசேஷனின் அம்சமாய் ராமானுஜரைக் குறிப்பிடுவார்கள். ராமாயணத்து லட்சுமணன்கூட ஆதிசேஷனின் அம்சமே! அந்த வகையில் லட்சுமணன், பதஞ்சலி, ராமானுஜர் என ஆதிசேஷன், மானுட சமூகம் உய்யக் கடமையாற்றியதாகக் கொள்ளலாம்.</p>
<p class="content">ராமாயணத்தில், தர்மத்தின் நாயகனான ஸ்ரீராமனுக்கே உறுதுணை. பின்பு, பதஞ்சலியாக மனிதர்கள் கடைத்தேற நூல்கள் எழுதிய வகையில், சமூகத்துக்கு உறுதுணை. பின்னர் எழுதிய யோக சாஸ்திரக் கருத்துக்களுக்கு ஏற்ப, தானே வாழ்ந்து காட்ட விரும்பியதுபோல் ராமானுஜராக அவதரித்தார் என்று இவர் பிறப்பை வியாக்யானம் செய்பவர்கள் உண்டு. இவர் எழுதிய நூல்களிலேயே பிரதானமானது மற்றும் இன்றளவும் ஞானிகள் பெரிதும் நுகர்ந்துகொண்டிருப்பது 'யோக சாஸ்த்ரம்’ எனும் நூலாகும். அடுத்தது, மஹாபாஷ்யம்; மூன்றாவது, ஆத்ரேய சம்ஹிதை எனும் நூல்.</p>
<p class="content">இவரது நூலுக்கு திருமூலர், போகர், அகத்தியர் ஆகிய மூவருமே விளக்கவுரை எழுதியிருப்பதிலிருந்து, அவர்களும் இந்த நூலை வியந்து ஒப்புக்கொண்டு, வழிமொழிந்ததாக நாம் கொள்ளலாம்.</p>
<p class="content">இப்படிப்பட்ட பதஞ்சலியை சைவர்கள் பார்க்கும் பார்வைக்கும் வைணவர்கள் பார்க்கும் பார்வைக்கும் நிறைய வேற்றுமை உண்டு. பதஞ்சலி தானறிந்த யோக ரகசியத்தைத்தான் உலகுக்கு அளித்தார். அவர் அதை எல்லாம் எப்படி அறிந்திருந்தார் என்று ஒரு கேள்வி உண்டு. ஆதிசேஷனான தன் மேனி மேல் படுத்துக் கிடக்கும் அந்த விஷ்ணுபதியிடமே உயிர்- உடல்- மனம் பற்றியெல்லாம் கேட்டு யோக ரகசியங்களை அறிந்துகொண்டார்; அதுதான் அவர் பதஞ்சலியாக ஜென்மம் எடுத்த நிலையில் வெளிப்பட்டது என்பர் வைணவர்.</p>
<p class="content">சிவபெருமான் பார்வதி தேவிக்கு உபதேசித்ததை அருகிலிருந்து கேட்ட பின்பு, அவர்களின் அருளோடு இந்த யோக சாஸ்திரத்தை பதஞ்சலி எழுதினார் என்போரும் உண்டு. இப்படி, இந்த யோக சாஸ்திரம் எந்த அடித்தளத்தில் இருந்து பிறந்திருந்தாலும் சரி, இன்றளவும் சான்றோர் பெருமக்களுக்கு வற்றாத வியப்பைத் தந்துகொண்டிருப்பதோடு, அவர்கள் வாழ்வை வெற்றி கொள்ளவும் பெரும் துணையாக இருந்து வருகிறது.</p>
<p class="content">இந்த யோக சாஸ்திரத்தில் இருந்துதான் அஷ்டாங்க யோகம் எனும் எட்டு வகை வாழ்வியல் நடைமுறைத் தத்துவங்களும் தோன்றின. ஓர் ஆச்சரியம் என்னவென்றால், இந்த யோக சாஸ்திரமும் சரி, இதன் அஷ்டாங்க யோகமும் சரி, மனித குலம் முழுமைக்கும் பொதுவானது. இது 'உடல்- மனம்- ஆன்மா- பிரபஞ்சம்’ என்று உணரக்கூடிய நிதர்சனமானவற்றையும், புலன்களுக்கு அப்பாற்பட்ட அறிவைக் கடந்து நிற்பவற்றையும் ஞானத்தால் அறிய வழிவகை செய்கிறது.</p>
<p style="text-align: center"><img align="middle" width="420" height="572" alt="" src="http://cdnw.vikatan.com/sakthi/2014/02/mqywuy/images/p40c.jpg"></p>
<p class="content">முன்னதாக, பதஞ்சலி குறித்த சில ரசமான விஷயங்களைப் பார்ப்போம். பிறகு, இவரது கடினமான தத்துவங்களுக்கு வருவோம்.</p>
<p class="content">பதஞ்சலி விஜயம் என்று ஒரு நூல், ராமபத்ரமுனி என்பவரால் எழுதப்பட்டது. ஏறக்குறைய 200, 300 ஆண்டுகளுக்கு முன்பு பதஞ்சலி குறித்து இந்த மனித சமுதாயம் அறிந்துகொள்ளவேண்டி ஏடுகளில் இது எழுதப்பட்டு, பின்பு கோயில் மண்டபத்தில் வாசிக்கப்பட்டதாகக் கூறுவார்கள்.</p>
<p class="content">சிதம்பரத்தில், சிவராத்திரி அன்றும் மற்ற விசேஷ நாட்களிலும் இந்தப் பதஞ்சலி விஜயத்தை கதையாகச் சொன்னதாக செவி வழிச் செய்திகள் கூறுகின்றன. பதஞ்சலி விஜயம் வாயிலாகத் தெரியவரும் ஒரு சம்பவம், குருபக்தி என்பது எப்படிப்பட்டதாக இருக்க வேண்டும், எப்படிப்பட்டதாக இருக்கக் கூடாது என்பதற்குச் சான்றாகும்.</p>
<p class="content">பதஞ்சலி முனி தன் மாணவர்களுக்கு வித்தை கற்பிப்பவராய் இருந்த நேரம் அது. அடிப்படையில் அவர் ஆதிசேஷன் என்பதால், அவர் விடும் பெருமூச்சில் ஆலகாலத்துக்கு இணையான விஷம் உண்டு. இந்த விஷக்காற்று எப்பேர்ப்பட்ட உயிர்களையும் போக்கி, அவர்களைக் கருகச் செய்துவிடும். இதை உணர்ந்த பதஞ்சலி, தன்னை மறைத்துக்கொண்டே பாடம் நடத்துவார். தனது விஷக்காற்று தன் மாணவர்களைத் தீண்டிவிடாமலிருக்க, நடுவில் ஒரு கறுப்பு நிறத்தாலான திரையைக் கட்டி, திரைக்குப் பின்னால் அமர்ந்துதான் மாணவர்களுக்குப் பாடம் நடத்துவார். அப்போது அவர் ஐந்து சிரம் கொண்ட வடிவத்துக்கு மாறிவிடுவார். (ஆயிரம் தலைகள் கொண்ட ஆதிசேஷனாக மாறுவதாகவும் உண்டு).</p>
<p class="content">மாணவர்களில் ஒருவனுக்கு, குருநாதரின் இந்தச் செயல் நெடுநாட்களாகவே வியப்பைத் தந்ததோடு, கறுப்புத் திரைக்குப் பின்னால் குருநாதர் மறைவாக அப்படி என்னதான் செய்கிறார் என்று அறிந்துகொள்ளும் ஒரு குறுகுறுப்பான எண்ணத்தையும் உருவாக்கிவிட்டது. இருந்தாலும், பதஞ்சலி பாடத்தைத் தொடங்கும் முன், திரைக்குப் பின்னால் இருந்தபடி, எவரையும் எக்காரணம் கொண்டும் திரையை விலக்கித் தன்னைக் காணக்கூடாது என்று உத்தரவிட்டிருந்ததால், ஒருவரும் திரையை விலக்கத் துணிவில்லாமல், அவர் நடத்தும் பாடத்தை மட்டும் செவி வழி கேட்டவர்களாக இருந்தனர்.</p>
<p class="content">ஒருமுறை, ஒரு மாணவன் இயற்கை உபாதை காரணமாக மெள்ள எழுந்து வெளியேறிவிட, குறுகுறுத்த மாணவன் குருவின் கட்டளையை மீறியவனாக, அந்தக் கறுப்புத் திரையை விலக்கிப் பார்த்தான். அடுத்த நொடியே பதஞ்சலியின் விஷக்காற்று பட்டு அவன் மட்டுமல்ல, பாடம் கேட்டுக்கொண்டு இருந்த மற்ற மாணவர்களும் மாண்டுபோயினர். பதஞ்சலியும் தனது நாக வடிவில் இருந்து மானுட வடிவத்துக்கு உடனே மாறி, மாண்டுபோன மாணவர்களைப் பார்த்து, அவர்களின் விதியை நினைத்து நொந்துகொண்டார்.</p>
<p class="content">இயற்கை உபாதைக்காக வெளியே சென்ற மாணவன் திரும்பி வந்ததும், தன் நண்பர்கள் மாண்டு கிடப்பதையும், திரை விலகியிருப்பதையும் கண்டு பதை பதைத்துப் போனான். பதஞ்சலியைக் கண்டு மலங்க மலங்க விழித்தான். பதஞ்சலியும் அவ்வளவு நாட்களாக தான் கற்பித்த வித்தை அவ்வளவும் பாழ்பட்டுவிட்டதே என வருந்தினார். எனினும், நல்லவேளையாக ஒரே ஒரு மாணவர் மிஞ்சியிருப்பதைக் கண்டு, அவனுக்கு மிச்சமுள்ள வித்தைகளை போதித்தாராம். அதேநேரம், பாடம் கற்கும் வேளையில், குருவாகிய தனக்குத் தெரியாமல் வெளியேறிய தவற்றுக்குத்  தண்டனையாக, அவனை பிரம்மராட்சசனாகப் போகும் படி சபித்தாராம். இது பதஞ்சலி விஷயம் சொல்லும் கதை.</p>
<p class="content"><span style="color: #ff0000"><strong><img alt="" align="left" width="110" height="256" src="http://cdnw.vikatan.com/sakthi/2014/02/mqywuy/images/p40.jpg"></strong></span>இந்தக் கதை, யோக ரகசியத்தைத் தெரிந்து கொண்டாலும், அதை அனுபவித்துக் கடைத் தேறக் கொடுத்து வைத்திருக்க வேண்டும் என்பதையே மறைமுகமாக உணர்த்துவதாக சான்றோர் பெருமக்கள் கூறுவர். உலக மாயை, யோக ரகசியங்களை அறியவிடாமல் தடுத்துவிடும். ஒரே ஒருவர்கூடப் போதும், அனைத்தையும் கெடுப்பதற்கு! ஆனாலும், சிரஞ்ஜீவித்துவத் தோடு அது எப்படியாவது வாழ்ந்திடும். பிரம்ம ராட்சஸனாக சபிக்கப்பட்ட மாணவன் சாப விமோசனம் பெற்ற பிறகு, அவன் மூலமாக அது திரும்ப அனைவரையும் சென்று சேரும் என்பதுதான், அந்தக் கதைக்கு பின்னால் ஒளிந்திருக்கும் விஷயம்.</p>
<p class="content">இங்கே, பாடம் கற்பிக்கும்போது, பதஞ்சலி முனி திரையைக் கட்டித் தொங்கவிட்டுக் கொண்டது போலவே, ஸ்ரீராமானுஜர் வாழ்விலும் ஒரு சம்பவம் நடந்துள்ளது.</p>
<p class="content">ஒரு முறை, ராமானுஜருக்கும் சமணர்களுக்கும் சண்டபிரசண்டம் எனும் வாதப் பிரதிவாதம் நிகழ்ந்தது. சமணர்களின் கேள்விகளுக்கு உரிய பதில்களை ராமானுஜர் சபையறியக் கூறி, சபையோரும் அதை ஏற்றிடச் செய்ய வேண்டும். அப்படி ஒரு நிகழ்வின்போது, ராமானுஜர் சமணர்களுக்கும் தனக்கும் நடுவில் ஒரு திரையைத் தொங்கவிட்டு, திரைக்குப் பின்னால் ஆதிசேஷனாகி, சமணர்களின் கேள்விகளை எல்லாம் தவிடு பொடியாக்கியதாக, ராமானுஜரின் வாழ்வை உற்று நோக்குகையில் காணமுடிகிறது.</p>
<p class="content">அந்த வகையில் இந்தச் சம்பவமே, பதஞ்சலியும் ராமானுஜரும் வேறு வேறில்லை என்பதற்கான சான்று என்பார்கள்.</p>
<p class="content">பதஞ்சலி, குரு சொல் கேளாத சீடனை பிரம்மராட்சஸனாகச் சபித்துவிடுவதாக ராமபத்ரமுனியின் பதஞ்சலி விஜயம் கூறுவதை,  சைவர்கள் வேறு விதமாகச் சொல்கிறார்கள்.</p>
<p class="content">எல்லா மாணவர்களும் மாண்டுவிட்ட நிலையில், எஞ்சிய ஒரு மாணவர் 'கௌடபாதர்’ என்பவர். பதஞ்சலி, கௌடபாதருக்கு யோக சூத்திரங்களை முற்றாகக் கற்பித்தார் எனவும், இவருக்குத் தனது ஆதிசேஷ தோற்றத்தைக் காட்டி அருளியதாகவும் கூறுவர்.</p>
<p class="content">பதஞ்சலி குறித்து இன்னொரு சுவாரஸ்யமான சம்பவம் உண்டு. காஞ்சி முனிவரான மகா பெரியவா இதை ஒரு வேடிக்கையான கதை போலக் கூறியுள்ளார்.</p>
<p style="text-align: right"><span style="color: #ff0000"><strong>- சிலிர்ப்போம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆலயம் ஆயிரம்!  </div>
<div class="subtitle1">சேதி சொல்லும் சிற்பங்கள் - 23</div>
<div class="subtitle2">சிதம்பரம் நடராஜர் ஆலயம்</div>
<div class="subtitle3">முனைவர் குடவாயில் பாலசுப்ரமணியன்</div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>நி</strong></span>லம், நீர், நெருப்பு, காற்று, ஆகாயம் எனும் பஞ்ச பூத தத்துவத்தை எடுத்துரைக்கும் ஆலயங்களான கச்சி (அல்லது) ஆரூர், ஆனைக்கா, திருவண்ணாமலை, திருக்காளத்தி, தில்லை என்ற திருக்கோயில்கள் வரிசையில் திகழும் தில்லையம்பதியை- தில்லையம்பலத்தை சிதம்பரம் எனத் தொன்மையான நூல்கள் தெரிவிக்கின்றன.</p>
<p class="content"><span style="color: #ff00ff"><strong>சி</strong></span>தம்பரம் என்பது பிரபஞ்சப் பெருவெளியையும், சிதாகாசம் எனும் ஞானவெளியையும் குறிக்கிறது. அம்பலத்தில் ஆடுகிற வனாகக் காட்சியளிக்கும் நடேச மூர்த்தியின் திருவடிவத்தில் காணப்படும் கமல பீடமும் மகர வாயும், நிலம் எனும் பூதத்தையும்; பரமனின் சடையில் ஒடுங்கிக் கிடக்கும் கங்காதேவி, நீரையும்; பெருமானின் இட மேற்கரத்தில் திகழும் எரியகல் (தீச்சுடர்), நெருப்பையும்; கூத்தனின் விரிசடை, பறக்கும் காற்றின் வேகத்தையும்; தீச்சுடர்களோடு திகழும் பிரபை ஆகாசத்தையும் நம் முன் நிறுத்தும் குறியீடுகள்! இவை அனைத்தையும் நாம் ஒருங்கே தரிசிக்கக்கூடிய திருத்தலமான தில்லையம்பதியின் நான்கு திருக்கோபுரங்களையும் சிற்பசாகரம் என்றே சொல்லலாம்.</p>
<p class="content">சோழப் பேரரசன் முதலாம் ராஜராஜன் காலத்தில் தில்லைப் பெருங்கோயில் எவ்வாறு திகழ்ந்தது என்பதை, தஞ்சாவூர் பெரிய கோயிலில் ஓவியக் காட்சியாகக் காட்டியுள்ளான். பொன்னம்பலமும் பிற கோயில்களும், திருச்சுற்றுமாளிகையும், திருக்கோபுரங்களும் அந்தக் காலகட்டத்தில் எவ்வாறு திகழ்ந்ததோ, அவ்வாறே அவ்வோவியப் படைப்பில் திகழ்வதை இன்றைக்கும் பார்க்கலாம்.  </p>
<p class="content"><img align="left" width="120" height="142" alt="" src="http://cdnw.vikatan.com/sakthi/2014/02/mqywuy/images/p36.jpg">சுமார் 1000 ஆண்டுகளுக்கு முன்பு, தில்லையில் இன்றைக்கு நாம் காணும் ஏழு நிலைக் கோபுரங்கள் இடம்பெறவில்லை. மாறாக திருச்சூர், இருஞ்சாலக்குடா போன்ற கேரளத்துக் கோயில்களில் இடம்பெறும் மரவேலைப்பாடுகளுடன் ஓடுகள் வேயப்பட்ட சேரர் காலப் பாணியில் அமைந்த கோபுரங்களே இடம் பெற்றிருந்தன.</p>
<p class="content">தில்லையில் முதன்முதலாக ஏழு நிலைக் கோபுரமாக மேற்குக் கோபுரத்தை இரண்டாம் குலோத்துங்கச் சோழன் எடுப்பித்தான். பின்னர் கோப்பெருஞ்சிங்கன், கிழக்கு மற்றும் தெற்குக் கோபுரங்களைக் கட்டினான். ஜடாவர்மன் சுந்தர பாண்டியன் தெற்குக் கோபுரத்தைப் புதுப்பித்தான். விஜயநகர அரசர் கிருஷ்ணதேவராயர் வடக்குக் கோபுரத்தை எடுத்தார்.</p>
<p class="content">பல்வேறு காலகட்டங்களில், ஏழு நிலைகளைக் கொண்ட தில்லைக் கோபுரங்கள் கட்டப்பட்டிருந்தாலும், அந்தக்  கோபுரங்களில் காலத்தால் முதற்படைப்பாக விளங்கும் மேற்குக் கோபுரத்தில் எவ்வாறு சிற்பங்களை இடம் பெறச் செய்தார்களோ, அதேமுறையை பிறகு அங்கு எடுக்கப்பட்ட மூன்று கோபுரங்களிலும் பின்பற்றினார்கள். ஆகவே, திட்டமிட்ட செயல்பாட்டுடன் கோயிலின் எல்லாக் கோபுரங்களும் ஒருசேர அழகு காட்டி நிற்பது இன்னும் பிரமிப்பைக் கூட்டுகிறது!</p>
<p style="text-align: center"><img align="middle" width="500" height="547" alt="" src="http://cdnw.vikatan.com/sakthi/2014/02/mqywuy/images/p36c.jpg"></p>
<p class="content">கோபுரங்களில் இடம்பெற்றுள்ள சிற்பங்களின் அமைப்பு முறையை, நான்கு பகுப்புகளில் அடக்கலாம். நுழைவாயிலின் இருமருங்கும் காணப்பெறும் மாடங்களில் உள்ள சிற்பங்கள், நுழைவாயிலின் இருமருங்கும் சுவரில் இடம் பெற்றுள்ள சிற்பங்கள், கோபுரங் களின் வெளிப்புறத்தில் அடித்தள மாக விளங்கும் உபபீடத்தில் உள்ள மாடங்களில் இடம்பெற்றுள்ள சிற்பங்கள், கோபுரத்தின் புறச் சுவரான பித்தியில் மேல்நிலை மாடங்களில் இடம்பெற்றுள்ள சிற்பங்கள் என நான்கு வகைகளாகப் பிரித்துப் பார்க்கலாம். வெளிப்புறம் காணப்படும் சிற்பங்கள், நான்கு திக்குகளிலும் தொடர்ச்சியாக அமைந்திருப்பதால், அவற்றை ஆவர்ண கோஷ்ட சிற்பங்கள் என கட்டடக் கலை நூல்கள் குறிப்பிடுகின்றன.</p>
<p style="text-align: center"><img align="middle" width="300" height="299" alt="" src="http://cdnw.vikatan.com/sakthi/2014/02/mqywuy/images/p36b.jpg"></p>
<p class="content">தில்லைக் கோபுரங்களைப் பொறுத்தவரை, நுழைவாயிலின் மாடங்களில் ஸ்ரீபைரவர், ஸ்ரீதுர்கை, அதிகார நந்தி, கோபுரங்களை எடுத்த கர்த்தா ஆகியோருக்கு மாடங்கள் அமைத்து, சிற்பங்களை இடம்பெறச் செய்துள்ளனர். மேற்குக் கோபுரத்தில் இரண்டாம் குலோத்துங்கனின் உருவச் சிலையும், கிழக்கில் கோப்பெருஞ்சிங்கனின் உருவச் சிலையும், வடக்கில் கிருஷ்ணதேவராயரின் உருவச் சிலையும் இருப்பதை இன்றைக்கும் காணலாம்.</p>
<p class="content"><img align="left" width="300" height="494" alt="" src="http://cdnw.vikatan.com/sakthi/2014/02/mqywuy/images/p36a.jpg">இவற்றில், தெற்கில் இருந்த மன்னவனின் சிலையும், கிழக்குக் கோபுரத்தில் இருந்த பைரவர் சிலையும் பின்னாளில் காணாது போய்விட்டன. மாறாக, பிற சிற்பங்களை அங்கு இடம்பெறச் செய்துள்ளனர். மேற்குக் கோபுரத் தில் குலோத்துங்கன் அருகில் சேக்கிழார் பெருமானின் திருவுருவச் சிற்பம் இடம் பெற்றுள்ளது. கோபுரத்தை எடுத்த கர்த்தாவுக்கு எதிர்ப்புறம் அந்தக் கோபுரத்தை உருவாக்கிய சிற்பிகளின் உருவங்கள் சிற்பங்களாக வடிக்கப்பட்டுள்ளன.</p>
<p class="content">கிழக்குக் கோபுரத்தை எடுத்த சிற்பிகளுக்கு அருகே, அவர்கள் கட்டுமானத்துக்காகப் பயன்படுத்திய அளவுகோலின் சிற்பமும் அதில் அளவுக்குறியீடுகளும்கூட சிற்பங் களாக வடிக்கப் பட்டு, பிரமிக்க வைக்கின்றன. வடக்குக் கோபுரத்தில் இடம்பெற்றுள்ள சிற்பிகளின் உருவச் சிற்பங்களுக்கு மேலாக விருத்தகிரி (விருத்தாசலம்) சேவகப்பெருமாள், சேவகப்பெருமாளின் மகன் விசுவமுத்து, அவன் தம்பி காரணாகாரி, திருப்பிறைக்கொடை ஆசாரி திருமருங்கன் என்ற அவர் களின் பெயர்கள் கல்வெட்டு வாசகங் களாகப் பொறிக்கப்பட்டுள்ளன.</p>
<p class="content">தில்லைக் கோபுர நுழைவாயில்களில், இரண்டு பக்கச் சுவர்களிலும் நாட்டிய சாஸ்திரத்தை எடுத்துரைக் கும் புடைப்புச் சிற்பங்கள் காணப்பெறுகின்றன. மேற்குக் கோபுரத்தில், பரத சாஸ்திர ஸ்லோக கல்வெட்டுக்கள் பொறிக்கப்பட்டுள்ளன. கூடவே, ஒவ்வொரு ஸ்லோகத்துக்கும் கீழாக அதற்குரிய நாட்டிய கரணத்தை ஓர் ஆடற்பெண் ஆடிக்காட்டும் சிற்பமும் வடிக்கப்பட்டுள்ளது.</p>
<p class="content">இவற்றுக்கு அருகில், குடமுழா போன்ற தாள இசைக் கருவிகளை இசைக்கும் கலைஞர்களின் சிற்பங்களும் வடிக்கப்பட்டுள்ளன. மேற்குக் கோபுரத்தில் 108 நாட்டியக் காட்சிகளும், கிழக்குக் கோபுரத்தில் 96 காட்சிகளும், தெற்குக் கோபுரத்தில் 104 காட்சிகளும், வடக்குக் கோபுரத்தில் 108 காட்சிகளும் இடம் பெற்றுள்ளன.</p>
<p class="content">பரத முனி இயற்றிய நாட்டிய சாஸ்திரம் காலங்காலமாக இந்தக் கோபுரங்கள் வழியே கட்டிக் காக்கப் பட்டு வருகிறது. அத்துடன் அந்த நாட்டிய சாஸ்திரக் கலையைப் பயில்வோருக்கு இந்தக் கோபுரங்களே போதிக்கும் கல்விச் சாலையாகவும் திகழ்கின்றன என்பது வியப்பூட்டுகிற உண்மை!</p>
<p style="text-align: right"><span style="color: #ff0000"><strong>- புரட்டுவோம்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">புத்தக விமர்சனம்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="835" alt="" src="http://cdnw.vikatan.com/sakthi/2014/02/mqywuy/images/p59.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">புதிர் புராணம் - புதுமை போட்டி - 21</div>
<div class="subtitle1">எஸ்.கண்ணன் கோபாலன் </div>
<div class="subtitle2"></div>
<div class="content" style="border-top:1px solid #DDD;">
<p class="content"> </p>
<p style="text-align: center"><span style="color: #ff0000"><strong><u><img align="middle" width="600" height="442" alt="" src="http://cdnw.vikatan.com/sakthi/2014/02/mqywuy/images/p20(1).jpg"></u></strong></span></p>
<p style="text-align: center"><span style="color: #ff0000"><strong><u><img align="middle" width="600" height="346" alt="" src="http://cdnw.vikatan.com/sakthi/2014/02/mqywuy/images/p20a(1).jpg"></u></strong></span></p>
<p class="content"><span style="color: #ff0000"><strong><u><img align="left" width="150" height="214" alt="" src="http://cdnw.vikatan.com/sakthi/2014/02/mqywuy/images/p20b.jpg">போட்டிக்கான விதிமுறைகள்: </u></strong></span></p>
<p class="content"><img align="left" style="width: 21px; height: 9px" alt="" src="http://cdnw.vikatan.com/sakthi/2014/02/mqywuy/images/dot2.jpg"> இந்தப் பக்கத்தைப் பூர்த்தி செய்து, அப்படியே கத்தரித்து எங்களுக்கு அனுப்பி வையுங்கள். ஜெராக்ஸ் எடுத்தும் பூர்த்தி செய்து அனுப்பலாம். தனித்தாளில் எழுதி அனுப்பக்கூடாது.</p>
<p class="content"><img align="left" style="width: 21px; height: 9px" alt="" src="http://cdnw.vikatan.com/sakthi/2014/02/mqywuy/images/dot2.jpg"> சரியான விடையோடு, சிறப்புக் கேள்விக்கும் கச்சிதமாக பதில் அனுப்பும் 10 வாசகர்களுக்கு தலா 250 ரூபாய் பரிசாக வழங்கப்படும்.</p>
<p class="content"><img align="left" style="width: 21px; height: 9px" alt="" src="http://cdnw.vikatan.com/sakthi/2014/02/mqywuy/images/dot2.jpg"> உங்கள் விடைகள் எங்களுக்கு வந்து சேரவேண்டிய கடைசி தேதி 11.2.14.</p>
<p class="content"><img align="left" style="width: 21px; height: 9px" alt="" src="http://cdnw.vikatan.com/sakthi/2014/02/mqywuy/images/dot2.jpg"> விடைகளை சாதாரண தபாலில்தான் அனுப்பவேண்டும். நேரில், கூரியர், பதிவுத் தபால் மற்றும் இ-மெயிலில் அனுப்பப்படுபவை ஏற்கப்படமாட்டாது.</p>
<p class="content"><img align="left" style="width: 21px; height: 9px" alt="" src="http://cdnw.vikatan.com/sakthi/2014/02/mqywuy/images/dot2.jpg"> ஆசிரியர் தீர்ப்பே இறுதியானது!</p>
<p class="content"><span style="color: #ff0000">அனுப்ப வேண்டிய முகவரி</span>:</p>
<p class="content">சக்தி விகடன், புதுமைப் போட்டி-21, 757, அண்ணா சாலை, சென்னை-600 002.</p>
<p style="text-align: center"><img alt="" align="middle" width="290" height="782" src="http://cdnw.vikatan.com/sakthi/2014/02/mqywuy/images/p17.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜீர்ணோத்தாரண அஷ்டபந்தன மஹா கும்பாபிஷேகம்</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>பா</strong></span>ரதத்தின் ஆன்மச் செழிப்புக்கும், மேன்மைக்கும், இங்கு வாழ்ந்த மகரிஷிகளுக்கு பெரும்பங்கு உண்டு. அவர்களில் குறிப்பிடத்தக்கவர் யாக்ஞவல்கிய மகரிஷி. சூரியபகவானிடம் இருந்து வெளிக் கொணர்ந்த சுக்ல யஜுர்வேதம், ஈசாவாஸ்ய, பிருஹதாரண்யக உபநிஷத்துகள் முதலான ஞானப் பொக்கிஷங்களை உலகுக்கு அருளிய ஸ்ரீயாக்ஞவல்கியரின் மகிமையையும், அவரது ஞான உபதேசங்களையும் அறிந்துணர்ந்து கலியுக மக்கள் பயனடையும் வகையில், அற்புதமான கோயில் பல்லாவரம் பெருமாள் கோயிலில் ஸ்தாபிக்கப்பட்டது.</p>
<p style="text-align: center"><img align="middle" width="350" height="493" alt="" src="http://cdnw.vikatan.com/sakthi/2014/02/mqywuy/images/p18.jpg"></p>
<p class="content">காயத்ரிதேவி, மைத்ரேயி, காத்யாயினி உடன் ஸ்ரீயாக்ஞவல்கியர், ஸ்ரீசூரியநாராயணர் ஆகியோர் அருளும் இந்த ஆலயத்துக்கு 2000-ம் வருடம் மகா கும்பாபிஷேகம் நடைபெற்றது. 13 வருடங்களுக்குப் பிறகு 2014 பிப்ரவரி 9-ம் நாள் (ஞாயிறு) அன்று... காஞ்சி மகா பெரியவா அனுக்கிரகத்தோடும், பூஜ்யஸ்ரீ காஞ்சி காமகோடி பீடம் ஸ்ரீஸ்ரீஜயேந்த்ர சரஸ்வதி ஸ்வாமிகள், ஸ்ரீஸ்ரீ சங்கர விஜயேந்த்ர சரஸ்வதி ஸ்வாமிகள் ஆசியுடனும் யாக்ஞவல்கிய சபாவினரின் பெருமுயற்சியில் ஜீர்ணோத்தாரண அஷ்டபந்தன மஹா கும்பாபிஷேகம் நடைபெறவுள்ளது. பக்தர்கள் திரளாகக் கலந்துகொண்டு அருள்பெறலாம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ விகடன் - அருளோசை</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="668" alt="" src="http://cdnw.vikatan.com/sakthi/2014/02/mqywuy/images/p83.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">திருவிளக்கு பூஜை - 132</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="437" src="http://cdnw.vikatan.com/sakthi/2014/02/mqywuy/images/p11.jpg"></p>
<p class="content"><span style="color: #ff0000"><strong><u>‘அமைதியான மனசு வேணும்!’</u></strong></span></p>
<p class="content"><span style="color: #0000ff">புதுச்சேரி விளக்கு பூஜையில் வாசகி உருக்கம்</span></p>
<p class="content"><span style="color: #ff0000"><strong>ச</strong></span>க்தி விகடனும் தீபம் விளக்கேற்றும் எண்ணெய் நிறுவனமும் இணைந்து நடத்தும் திருவிளக்கு பூஜை, புதுச்சேரி லாஸ்பேட்டை ஸ்ரீரேணுகா பரமேஸ்வரி- ஸ்ரீமூகாம்பிகை அம்மன் திருக்கோயிலில் கடந்த 17.1.14 அன்று நடைபெற்றது. சக்தி விகடன் நடத்தும் 130-வது  விளக்கு பூஜை இது.</p>
<p class="content">இந்த பூஜையில் திண்டிவனம், விழுப்புரம், மரக்காணம், கடலூர் எனப் பல ஊர்களில் இருந்தும் ஏராளமான வாசகிகள் ஆர்வத்துடன் வந்து கலந்துகொண்டார்கள்.</p>
<p class="content">''இந்த வருஷம் மழை சரியாப் பெய்யவே இல்லீங்க. மழை பெஞ்சாத்தானே விவசாயம் செழிக்கும்! தண்ணீர் பிரச்னையும் இல்லாம இருக்கும்! அதனால, இந்த வருஷமாவது நல்ல மழை பெய்யணும்னு வேண்டிக்கிட்டேன்'' என்று சொல்லும் சரஸ்வதி அம்மாள், விழுப்புரத்திலிருந்து வந்திருந்தார்.<img alt="" align="left" width="300" height="245" src="http://cdnw.vikatan.com/sakthi/2014/02/mqywuy/images/p27.jpg"></p>
<p class="content">''என் அக்கா பையன், இப்பெல்லாம் எதுக்கெடுத்தாலும் கோபப்படுறான். எல்லார்கிட்டயும் எறிஞ்சு விழறான். சமீப காலமா அவனோட இந்த நடவடிக்கையால வீட்லயும் நிம்மதி இல்லை; அவன் வேலை செய்யற இடத்துலயும் இதனால அவனுக்குப் பிரச்னைகள். அவனுடைய குழப்பங்கள், பிரச்னைகள் தீர்ந்து, அவன் மனசுல அமைதி ஏற்படணும். அவன் பழையபடியே கலகலப்பா இருக்கணும். அதான் என் பிரார்த்தனை'' என்று கடலூர் வாசகி பிரமீளா தெரிவித்தார்.</p>
<p class="content">''ஒட்டுதலா ஒண்ணா இருந்த எங்க கணவரின் குடும்பத்துக்குள்ளே பிரச்னையாயிருச்சு. வீட்டைப் பிரிக்கிறது அதுஇதுன்னு கோர்ட்ல கேஸ் போடுற அளவுக்குப் பிரச்னை பெருசாகிட்டே இருக்கு. பண்டிகை, விசேஷம்னா குடும்பத்தார் எல்லாரும் எங்க மாமனார் வீட்ல ஒண்ணா கூடிக் கொண்டாடுவோம். இப்ப யார் கண்ணு பட்டுச்சோ... எல்லாரும் மூலைக்கு ஒருத்தரா முடங்கிப் போயிட்டோம். பழையபடி எல்லாரும் ஒத்துமையா இருக்கணும். பண்டிகைகளைச் சிறப்பாக் கொண்டாடி மகிழணும்'' என்று கண்ணீருடன் சொன்னார் வாசகி கலாதேவி.</p>
<p class="content">எல்லோரின் பிரார்த்தனைகளும் ஈடேறட்டும்!</p>
<p style="text-align: right"><span style="color: #ff0000"><strong>படம்: ஜெ.முருகன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="450" height="1117" alt="" src="http://cdnw.vikatan.com/sakthi/2014/02/mqywuy/images/p4.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">புண்ணிய யாத்திரை</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="300" height="855" alt="" src="http://cdnw.vikatan.com/sakthi/2014/02/mqywuy/images/p3.jpg"></p></div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
