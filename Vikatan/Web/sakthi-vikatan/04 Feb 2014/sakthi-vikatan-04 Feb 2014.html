	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆலயம் தேடுவோம்! </div>
<div class="subtitle1">திருவேதிக்குடி ஸ்ரீவேதபுரீஸ்வரர் கோயில் </div>
<div class="subtitle2">ஸ்ரீவேதபுரீஸ்வரர் சந்நிதியில்... வேத கோஷங்கள் இல்லையே..! </div>
<div class="subtitle3">வி.ராம்ஜி </div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><u><strong>'காலாகாலத்தில்</strong></u></span> என் பொண்ணுக்கு ஒரு கல்யாணத்தை நடத்திப் பார்த்தால்தான் நிம்மதி!’ என்று சொல்லாத தாய்- தகப்பனே இல்லை எனலாம். 'என் பேரன் திருமணத்தைக் கண்குளிரப் பார்த்துட்டுத்தான் கண்ணை மூடணும்!’ என தாத்தாக்களும் பாட்டிமார்களும் பிரார்த்திப்பது உண்டு. திருமணம் என்பது அத்தனை உயர்வான விஷயம்! ஆணும் பெண்ணும் ஒருவருக்கொருவர் அனுசரித்து, இணையாகவும் துணையாகவும் இருந்து, வாழ்க்கைப் பயணத்தை நடத்திச் செல்லவேண்டும் என்பதற்காக அமைக்கப்பட்ட நியதி அது.</p>
<p class="content">இல்லற தர்மம் எனச் சிறப்பித்துச் சொல்லப்படும் திருமணம், மனிதர்களின் வாழ்வில் ஒரு முக்கியமான, அருமையான நிகழ்வு என்பதை நம் எல்லோராலும் மிக எளிதாக உணரமுடியும்தானே!</p>
<p class="content">தாய்க்குத் தாயாகவும் தந்தைக்குத் தந்தையாகவும் குருவுக்கு குருவாகவும் இருந்து உலகத்தைக் காத்தருளும் சிவனார், தன்னுடனேயே இருக்கும் நந்திதேவருக்கு ஒரு கல்யாணம் செய்து வைக்க ஆசைப்பட்டதில் வியப்பு என்ன இருக்கிறது?!</p>
<p class="content">திருவையாறில் கோலோச்சுகிற ஸ்ரீஐயாரப்பர், நந்தியெம் பெருமானுக்கும் சுயசாம்பிகைக்கும் திருமணம் நடத்தி வைக்கத் திருவுளம் கொண்டார். பங்குனி மாதம், புனர்பூச நட்சத்திர நாளில், திருமழபாடி எனும் திருத்தலத்தில் திருமணத்தை நடத்துவது என முடிவு செய்தார்.</p>
<p class="content">திருமண வைபவத்துக்காக, சுற்றியுள்ள ஏழு ஊர்களில் இருந்து பொருட்களைச் சேகரித்தார் இறைவன். கல்யாணத்துக்குத் தேவையான பழங்களை ஓர் ஊரில் இருந்து பெற்றார். அந்த ஊர், திருப்பழனம் என்றானது. விருந்துக்குத் தேவையான பொருட்களைத் தந்த ஊர், திருச்சோற்றுத்துறை என அழைக்கப்பட்டது. கண்டாபரணங்கள் முதலான அணிகலன்களைத் தந்ததால் அந்த ஊருக்குத் திருக்கண்டியூர் எனப் பெயர் அமைந்தது. பூக்களையும் மலர்மாலைகளையும் வழங்கிய ஊர் திருப்பூந்துருத்தி எனப் போற்றப்பட்டது. கல்யாண ஹோமத்துக்குத் தேவையான நெய்யை வழங்கிய ஊர் திருநெய்த்தானம் என்றானது.</p>
<p style="text-align: center"><img alt="" align="middle" width="600" height="378" src="http://cdnw.vikatan.com/sakthi/2014/02/odunjh/images/p78.jpg"></p>
<p class="content">எல்லாவற்றுக்கும் மேலாக, திருமணச் சடங்குகளைக் குறைவற நடத்துவதற்கு, வேதம் அறிந்த அந்தணர்கள் வேண்டுமே! அதற்காக வேதியர் கூட்டம் ஒன்று திரண்டு வந்தது. அவர்களின் ஊர், பின்னாளில் திருவேதிக்குடி என அழைக்கப்பட்டது.</p>
<p class="content">நந்திதேவரின் திருமணத்தை நடத்தி வைப்பதற்காக, திருவேதிக் குடியில் இருந்து வேதியர்கள் கிளம்பி திருமழபாடிக்குச் சென் றார்கள். முதல் நாளில் இருந்தே ஹோமங்களையும் யாகங்களையும் செவ்வனே செய்தார்கள். மாங்கல்ய தாரணம் எனும் தாலி கட்டும் வைபவத்தைக் கோலாகலமாகச் செய்தார்கள். ஹோமத்தில் நிறைவு அடைந்த முப்பத்து முக்கோடி தேவர்களும் திருமணத்துக்கு வந்து, ஸ்ரீநந்தியெம்பெருமானையும் அவரின் மனைவி சுயசாம்பிகை யையும் ஆசிர்வதித்தனர்.</p>
<p class="content">இதில் மகிழ்ந்த ஸ்ரீஐயாறப்பர் அனைவருக்கும் நன்றி தெரிவிக்கும்விதமாக, புதுமணத் தம்பதியான நந்தியெம்பெருமானையும் சுயசாம்பிகையையும் சித்திரை மாதத்தில் திருவையாறில் இருந்து திருவேதிக்குடிக்கு அழைத்து வந்து, ஸ்ரீஅறம் வளர்த்த நாயகியுடன் திருக்காட்சி தந்தார்.</p>
<p class="content">அதுபோலவே, நந்தியெம் பெருமானின் திருமணம் சிறப்பாக நடைபெற உதவிய, இதர ஆறு தலங்களுக்கும் வந்து தரிசனம் தந்தார் சிவனார். இவை சப்த ஸ்தான ஸ்தலங்கள் என்று போற்றப்படுகின்றன.</p>
<p class="content">திருவேதிக்குடிக்கு வந்தால், திருமண யோகம் கைகூடும் என்றும், இங்கு வந்து இறைவனை வேண்டிக் கொண்டால், கல்வியும் ஞானமும் கிடைக்கப் பெறலாம் என்றும் நெகிழ்ச்சியுடன் சொல்கிறார்கள் பக்தர்கள்.</p>
<p style="text-align: center"><img alt="" align="middle" width="600" height="221" src="http://cdnw.vikatan.com/sakthi/2014/02/odunjh/images/p78a.jpg"></p>
<p class="content">தஞ்சாவூரில் இருந்து அரியலூர் செல்லும் வழியில், சுமார் 10 கி.மீ. தொலைவில் உள்ளது திருக்கண்டியூர். இங்கிருந்து சுமார் 3 கி.மீ. தொலைவில் உள்ளது திருவேதிக்குடி. இங்கே ஆலயத்தில் உறைந்திருக்கும் இறைவனின் திருநாமம்- ஸ்ரீவேதபுரீஸ்வரர்; அம்பாள்- ஸ்ரீமங்கையர்க்கரசி. திருவேதிக்குடி ஸ்ரீமகாதேவர் என்றும், சதுர்வேதமங்கலத்து மகாதேவர் என்றும் இங்கே உள்ள இறைவனைக் குறித்துக் கல்வெட்டுகள் தெரிவிக்கின்றன. வாழை மடுவில் சுயம்புவாகத் தோன்றியவர் என்பதால், வாழை மடுநாதர் எனும் திருநாமமும் இறைவனுக்கு உண்டு.</p>
<p class="content">மாங்கல்ய தோஷம், செவ்வாய் தோஷம், சயனதோஷம், சுக்கிர தோஷம், நாக தோஷம், குரு பலமின்மை என எத்தனை தோஷங்கள் இருந்தாலும் சரி, 'வரன் அமைய வில்லையே’ எனக் கலங்குவோர் திருவேதிக்குடிக்கு வந்து ஸ்ரீமங்கையர்க்கரசியையும் ஸ்ரீவேதபுரீஸ்வரரையும் வழிபட்டால், மாங்கல்ய வரம் நிச்சயம்.</p>
<p class="content">சோழ மன்னன் ஒருவனின் மகளுக்குத் திருமணம் தள்ளிக் கொண்டே போனது. அவன் தனது பட்டத்தரசியுடன் வந்து, அம்பாளையும் சிவனாரையும் தரிசித்து வழிபட... மகளின் திருமணம் இனிதே நடந்தது. அதையடுத்து, இந்தக் கோயில் திருப்பணிகளுக்காக அவன் ஏராளமான பொருளுதவிகள் செய்தான் என்கிறது ஸ்தல வரலாறு.</p>
<p style="text-align: center"><img alt="" align="middle" width="600" height="208" src="http://cdnw.vikatan.com/sakthi/2014/02/odunjh/images/p78b.jpg"></p>
<p class="content"><span style="color: #ff6600">உன்னியிரு போதும் அடி பேணும் அடி<br>
யார்தமிடர் ஒல்க அருளித்<br>
துன்னியரு நால்வருடன் ஆல்நிழலில்<br>
இருந்ததுணை வன்றனி டமாம்<br>
கன்னியரொடு ஆடவர்கள் மாமணம்<br>
விரும்பியரு மங்கலமிக<br>
மின்னியலும் நுண்ணிடை நன்மங்கையர்<br>
இயற்றுபதி வேதிகுடியே!</span></p>
<p class="content">- என இத்தலம் குறித்து சம்பந்தர் அருளிய பதிகத்தை 48 நாட்கள் தொடர்ந்து பாடி, சிவ வழிபாடு செய்து வந்தால், விரைவில் கல்யாண யோகம் கைகூடி வரும் என்கின்றனர் பக்தர்கள்.</p>
<p style="text-align: left">கணவன் மனைவிக்கு இடையில் பிணக்கு ஏற்பட்டு, சிக்கலும் சண்டையுமாகவே வாழ்க்கை இருந்தாலோ, அல்லது பிரிந்துவிட்டாலோ... இங்கு வந்து இந்தப் பதிகம் பாடிப் பிரார்த்தித்தால், விரைவில் அவர்கள் ஒன்றுசேருவார்கள், கருத்தொருமித்து வாழ்வார்கள் என்பது ஐதீகம்!  </p>
<p class="content">நவக்கிரகங்களின் தலைவனான சூரிய பகவான் வழிபட்ட தலம் இது. நந்திகேஸ்வரர், மார்க்கண்டேயர் ஆகியோர் வழிபட்டு வரம் பெற்ற தலமும்கூட! அதுமட்டுமா? குபேரன் இங்கு தவமிருந்து சிவ வழிபாடு செய்து, சிவனருளைப் பெற்றார் என்கிறது ஸ்தல புராணம்.</p>
<p class="content"><img alt="" align="right" width="300" height="200" src="http://cdnw.vikatan.com/sakthi/2014/02/odunjh/images/p78c.jpg">ஆனால், இத்தனை பெருமைகளோடு ஒரு காலத்தில் பிரமாண்டமாக இருந்த இந்த ஆலயம் இன்றைக்குச் சிதைந்து போய், பிராகாரங்களே இல்லாமல், சந்நிதிகள் எல்லாம் சரிந்து விழும்படி உள்ளன என்பதுதான் மிகக் கொடுமை. புராண காலத்தில் தேவர் களாலேயே கொண்டாடப்பட்ட தலம், முப்பத்து முக்கோடி தேவர்களும் தங்கள் மனைவியருடன் வந்து சிவனாரை வழிபட்ட தலம் எனப் பல சிறப்புகளைக் கொண்ட இந்தக் கோயிலில், கும்பாபிஷேகம் நடந்து 100 வருடங்களுக்கு மேலாகிவிட்டது.</p>
<p class="content">வேதங்களுக்குப் பெயர் பெற்ற ஆலயத்தில் வேதகோஷங்கள் முழங்க வேண்டாமா? கல்யாணக் கவலையுடன் இருக்கும் பெற்றோரும் பெண்களும் இங்கு வந்து வழிபட்டுப் பலன் பெறும் வகையில், பிராகாரங்களும் சந்நிதிகளும் பொலிவு பெறுவது நம் கையில்தானே இருக்கிறது!</p>
<p class="content">கல்யாண வரம் தரும் ஆலயத் திருப்பணிக்குக் கைகொடுப்போம். ஸ்ரீமங்கையர்க்கரசி அம்பாள் கோலோச்சுகிற கோயிலில், விழாக்களும் பூஜைகளும் குறைவற நடைபெற, நம்மால் இயன்றதைச் செய்வோம்.</p>
<p class="content">ஞானமும் யோகமும் தரும் ஸ்ரீவேதபுரீஸ்வரர், நம்மை ஒருபோதும் கைவிடமாட்டார்.</p>
<p style="text-align: right"><span style="color: #ff0000"><strong>படங்கள்: கே.குணசீலன்</strong></span></p>
<p class="content"><span style="color: #0000ff"><strong><u>எங்கே இருக்கிறது?</u></strong></span></p>
<p class="content"><span style="color: #ff0000">த</span>ஞ்சாவூரில் இருந்து அரியலூர் செல்லும் சாலையில், சுமார் 10 கி.மீ. தொலைவில் உள்ளது திருக்கண்டியூர். இங்கிருந்து சுமார் 3 கி.மீ. தொலைவில் உள்ளது திருவேதிக்குடி. கண்டியூரில் இருந்து மினி பஸ் மற்றும் ஆட்டோ வசதி உண்டு.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இதோ... எந்தன் தெய்வம்! - 22 - முன்னூர் </div>
<div class="subtitle1">வாரியார் சுவாமிகள்... திருவலம் சுவாமிகள்... முன்னூர் பெருமைகள்! </div>
<div class="subtitle2">வி.ராம்ஜி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>எதற்கெடுத்தாலும்</strong></span> பயந்து பயந்தே வாழ்க்கையை ஓட்டுபவர்கள் இருக்கிறார்கள்; 'எதற்கும் பயப்பட மாட்டேன்’ என்று அசட்டுத் துணிச்சலோடு செயல்படுகிறவர்களும் இருக்கிறார்கள். ஆனால், யாராக இருந்தாலும், ஒரு விஷயத்தில் கண்டிப்பாக பயம் இருக்கத்தான் செய்யும். அது... மரணம் குறித்த பயம். அப்படியான மரண பயத்தைப் போக்கி, வாழும் நாளில் நம்மை நிம்மதியாக வாழச் செய்யும் திருத்தலமாக நாம் போற்றுவது ஸ்ரீவாஞ்சியம் திருத்தலத்தை.</p>
<p class="content">சோழ தேசத்தில் உள்ள கும்பகோணத்துக்கும் மயிலாடுதுறைக்கும் அருகில் உள்ள ஸ்ரீவாஞ்சியம், எம பயம் போக்கும் தலம் எனும் பெருமை கொண்டது. இந்த ஆலயத்துக்கு இணையான ஆலயம் எனப் போற்றப்படுகிறது முன்னூர் திருத்தலம்.</p>
<p class="content">திண்டிவனம் அருகில் உள்ள முன்னூர் கிராமத்தில் உள்ள சிவாலயம், தெற்குப் பார்த்த வாசலைக் கொண்டது. இங்கே குடிகொண்டிருக்கும் ஸ்ரீஆடவல்லீஸ்வரரும் தெற்குப் பார்த்தபடி காட்சி தருகிறார். இந்தக் கோயிலுக்கு வந்து, ஸ்ரீஆடவல்லீஸ்வரரை மனதார வேண்டினால், எம பயம் நீங்கும்; மரண பயமின்றி நிம்மதியாகவும், நீண்ட ஆயுளுடன் ஆரோக்கியமாகவும் சந்தோஷமாகவும் வாழலாம் என்பது ஐதீகம்.</p>
<p class="content">''இந்தக் கோயிலின் அருமைபெருமைகளை உணர்ந்த திருமுருக கிருபானந்த வாரியார் சுவாமிகள், இங்கே வந்து ஸ்ரீஆடவல்லீஸ்வரரையும், நல்லியக்கோடன் எனும் மன்னனுக்கு அருள் புரிந்து, போருக்கு உறுதுணையாக இருந்த முருகப்பெருமானையும் தரிசித்தார். தவிர, மூன்று நாட்கள் இங்கே சொற்பொழிவாற்றினார். அப்போது கோயிலின் பெருமைகளையும் புராண- புராதனப் பெருமைகளையும் மக்களுக்கு விவரித்துச் சொன்னார். 'அப்பேர்ப்பட்ட சிறப்புகள் வாய்ந்த ஆலயம் பொலிவு பெற நாம் எல்லோரும் இணைந்து செயல்பட்டு, கோயில் திருப்பணியில் இறங்கி, கும்பாபிஷேகம் நடக்க உறுதுணையாக இருக்க வேண்டும்’ என்று வலியுறுத்தினார். அதுமட்டுமின்றி, கோயில் திருப்பணிக்காக நன்கொடையும் அளித்து, அருளாசி வழங்கினார்!'' என்று பெருமிதத்துடன் குறிப்பிட்டார், சென்னை- பழவந்தாங்கலில் வசித்து வரும் ரமேஷ்.</p>
<p style="text-align: center"><img align="middle" width="600" height="572" alt="" src="http://cdnw.vikatan.com/sakthi/2014/02/odunjh/images/p88.jpg"></p>
<p class="content">இவருக்கு முன்னூர் கிராமம்தான் பூர்வீகம். நீண்ட காலமாக, கோயிலில் வழிபாடுகளும் பூஜைகளும் இல்லாத நிலை கண்டு வருந்திய ரமேஷ், நண்பர்களின் உதவியுடனும் ஊர்க்காரர் களின் பேராதரவுடனும் திருப்பணிக்குழு ஒன்றை அமைத்தார். சிவனடியார்களின் நன்கொடைகளுடன் கோயில் திருப்பணி வேலைகள் செவ்வனே நடந்து, இன்றைக்கு வழிபாடுகளும் பூஜைகளும் குறைவின்றி நடைபெறுகின்றன. அரசுப் பணியில் இயங்கி வரும் ரமேஷ், தன் ஊரில் உள்ள சிவாலயத் திருப்பணியிலும் ஈடுபட்டு வருகிறார்.</p>
<p class="content">''சின்ன வயசிலிருந்தே இந்தக் கோயில் பத்தி எங்க அப்பா சொன்னதெல்லாம் ஞாபகம் இருக்கு. பசங்களோட விளையாடுறதுக்கு மட்டுமே கோயில் பக்கம் போவேன். அப்படிப் போகும்போதெல்லாம், இவ்ளோ பெரிய கோயில்ல திருவிழாக்கள் நடந்தா எவ்ளோ சிறப்பா இருக்கும்னு நினைச்சுக்குவேன். மனசுல ஏதாவது குழப்பமோ தவிப்போ இருந்தா, இங்கே வந்து ஆடவல்லீஸ்வரர்கிட்ட வேண்டிக்குவேன். அரசாங்கத்துல உத்தியோகம் கிடைச் சதுக்கும், உத்தியோகத்துல பதவி உயர்வுகள் கிடைச்சதுக்கும் ஸ்ரீஆடவல்லீஸ்வரர்தான் காரணம். இந்தக் கோயிலின் திருப்பணிகளில் ஈடுபட ஈடுபட, மனசுல இருந்த பயமும் பதற்றமும் காணாமப் போயிடுச்சு. கடவுள் எப்பவும் நம்ம கூடவே இருக்கிற மாதிரியான ஓர் உணர்வும் நம்பிக்கையும் வர ஆரம்பிச்சிடுச்சு.</p>
<p class="content">ஒரு காலத்துல ஓஹோன்னு இருந்த முன்னூர், சீக்கிரமே பழையபடி எல்லாராலும் புகழப்படும் ஊரா, எல்லாரும் வந்து தரிசனம் பண்ற தலமா ஆகிடும்கிற உறுதியான நம்பிக்கை வந்துடுச்சு. ஏன்னா, மன்னர்களும் முனிவர்களும் அருள் பெற்ற புண்ணிய பூமி இது!'' என்று சொல்லிச் சிலிர்க்கிறார் ரமேஷ்.</p>
<p class="content">காஞ்சி மகா பெரியவா இங்கு வந்து, விஜயராகவலு ரெட்டியாரிடம் 'இன்றே திருப்பணி தொடங்குக!’ என்று அருளியதைப்போல, திருமுருக கிருபானந்த வாரியார் சுவாமிகள் வந்து, சொற்பொழிவின் மூலமாகவே கோயில் திருப்பணியில் ஈடுபடச் சொல்லி அறிவுறுத்தியதைப்போல, திருவலம் சுவாமிகளும் முன்னூரின் பெருமையை அறிந்து, இங்கு வந்து தங்கி, ஸ்ரீஆடவல்லீஸ்வரருக்கும் ஸ்ரீபிரஹன்நாயகிக்கும் அபிஷேகங்கள் செய்து பூஜித்திருக்கிறார்.</p>
<p style="text-align: center"><img align="middle" width="500" height="472" alt="" src="http://cdnw.vikatan.com/sakthi/2014/02/odunjh/images/p88a.jpg"></p>
<p class="content">''இப்படியொரு அழகு ததும்பும் முருகக் கடவுளின் விக்கிரகத்தைப் பார்ப்பது அரிது! அதுவும், போருக்குச் செல்வதற்கு முன்னதாக, முருகப் பெருமானின் திருவடியில் ஆயுதங் களை வைத்து, 'இந்த தேசத்தை நீதான் காப்பாத்தணும்’னு ஒய்மா தேசத்து மன்னன் நல்லியக்கோடன் பூஜை நடத்திச் சென்றிருக்கிறான். அவன் படை ஜெயிப்பதற்கு கந்தக்கடவுளின் பேரருளே காரணம். அவனுடைய தேசம் செழித்திருந்ததற்கு இங்கே உள்ள சிவனாரும் அம்பிகையுமே காரணம். கருணையே வடிவான ஸ்ரீகாமாட்சி அம்பாளும் அருளாட்சி செய்து வருகிறாள், இங்கே!'' என்று திருவலம் சுவாமிகள், கோயிலின் சாந்நித்தியத்தை ஊர்மக்களுக்கு எடுத்துச் சொல்லி அருளியிருக்கிறார்.</p>
<p class="content">''இப்படி மன்னர் பெருமக்களும் மகான்களும் கொண்டாடிய கோயி லுக்கு இன்றைக்கு நம்மால் முடிந்த பணிகளைச் செய்ய முடிகிறது என்பதே பூர்வ ஜென்ம பலன்தான். ஐந்து வருடங்களுக்கு முன்பு, கோயிலைச் சுற்றிலும் கோயில் மதிலைச் சுற்றி லும் அசுத்தமாக இருந்தது. அந்த இடத்தை முழுவதுமாகச் சுத்தம் செய்யும் வேலையில் இறங்கினோம். முட்களையும் புதர்களையும் அசுத்தங்களையும் நீக்கிச் சீர்படுத்திய பின்பு, அந்த இடமே ரம்மியமாகிவிட்டது.</p>
<p class="content">பிறகு, கோயில் மதிலைச் சுற்றிலும், திருக்குளத்தைச் சுற்றிலும் மரக் கன்றுகளையும் செடிகளையும் நட்டு வைத்தோம். அவற்றை உரிய முறையில் பராமரிக்கவும் ஏற்பாடுகள் செய்தோம். இன்றைக்கு அவை மளமளவென வளர்ந்து, கோயிலுக்கு இன்னும் அழகு சேர்க்கின்றன. இந்தக் காரியங்க ளெல்லாம் நம்மை மலர்ச்சிப்படுத்தி, நமக்குள் நிம்மதியையும் நிறைவையும் தரு கின்றன. சிவத் தொண்டு செய்வதில் கிடைக்கிற ஆனந்தமே அலாதிதான்!'' என்கிறார் முன்னூர் பேரூராட்சித் தலைவி வசந்தி.</p>
<p style="text-align: center"><img align="middle" width="400" height="149" alt="" src="http://cdnw.vikatan.com/sakthi/2014/02/odunjh/images/p88b.jpg"></p>
<p class="content">வியாழக்கிழமைகளிலும் ஞாயிற்றுக்கிழமைகளிலும் ஏராளமான பக்தர்கள் இங்கு வந்து ஸ்வாமி தரிசனம் செய்துவிட்டுத் திரும்புகிறார் கள். ஸ்ரீஆடவல்லீஸ்வரருக்கு வஸ்திரம் அணிவித்து, வில்வமும் அரளியும் சார்த்தி, ஸ்ரீபிரஹன்நாயகிக்குப் புடவையும் அரளியும் தாமரையும் சார்த்தி, உமையவளுக்கு நெய் விளக்கேற்றி வேண்டிக்கொண்டால், தீராத நோயும் தீரும்; மரண பயம் நீங்கி, நீண்ட ஆயுளுடன் வாழலாம் என்பது ஐதீகம். எனவே, வியாழன் மற்றும் ஞாயிற்றுக்கிழமைகளிலும், அமாவாசை மற்றும் பௌர்ணமி தினங்களிலும் ஸ்வாமிக்கு வஸ்திரமும், அம்பாளுக்குப் புடவையும்  குவிகிறது என்று பூரிப்புடன் சொல்கிறார்கள் ஊர்க்காரர்கள்.</p>
<p class="content">வாழ்வில் ஒருமுறையேனும் முன்னூர் வந்து, ஸ்ரீஆடவல்லீஸ்வரரை தரிசனம் செய்யுங்கள். அம்பாளிடம் உங்கள் மனக்குறைகளையெல்லாம் கொட்டித் தீருங்கள். பிறகு, இனிமையாகவும் நிம்மதியாகவும் செல்லும் உங்கள் வாழ்க்கையே முன்னூரின் பெருமையை உங்களுக்கு உணர்த்தும்!</p>
<p style="text-align: right"><span style="color: #ff0000"><strong>- வேண்டுவோம்</strong></span></p>
<p style="text-align: right"><span style="color: #ff0000"><strong>படங்கள்: ரா.மூகாம்பிகை</strong></span></p>
<p class="content"><span style="color: #0000ff"><u><strong>எங்கே இருக்கிறது?</strong></u></span></p>
<p class="content">விழுப்புரம் மாவட்டம், திண்டிவனத்துக்கு அருகில் உள்ளது முன்னூர். திண்டிவனத்தில் இருந்து மரக்காணம் செல்லும் வழியில் சுமார் 18 கி.மீ. தொலைவில் உள்ளது ஆலங்குப்பம். அங்கிருந்து சுமார் 2 கி.மீ. தொலைவில் உள்ளது முன்னூர். திண்டிவனம்- முன்னூர் இடையே 22-ம் நம்பர் அரசு டவுன் பஸ் இயங்குகிறது. எனினும், பஸ் வசதி குறைவுதான். ஆலங்குப்பத்தில் இருந்து ஆட்டோவில் செல்லலாம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அட்டைப்படம்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="450" height="716" alt="" src="http://cdnw.vikatan.com/sakthi/2014/02/odunjh/images/P101.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ராசிபலன் </div>
<div class="subtitle1">ஜனவரி 21 முதல் பிப்ரவரி 3 வரை</div>
<div class="subtitle2">நவக்கிரக ரத்னஜோதி சந்திரசேகரபாரதி</div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="812" src="http://cdnw.vikatan.com/sakthi/2014/02/odunjh/images/p112.jpg"></p>
<hr>
<p style="text-align: center"><img alt="" align="middle" width="600" height="828" src="http://cdnw.vikatan.com/sakthi/2014/02/odunjh/images/p113.jpg"></p>
<hr>
<p style="text-align: center"><img alt="" align="middle" width="600" height="837" src="http://cdnw.vikatan.com/sakthi/2014/02/odunjh/images/p114.jpg"></p>
<hr>
<p style="text-align: center"><img alt="" align="middle" width="600" height="827" src="http://cdnw.vikatan.com/sakthi/2014/02/odunjh/images/p115.jpg"></p>
<p style="text-align: center"><img align="middle" width="600" height="125" alt="" src="http://cdnw.vikatan.com/sakthi/2014/02/odunjh/images/p115a.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சந்ததி வளர்க்கும் தை அமாவாசை வழிபாடு! </div>
<div class="subtitle1">ஜாதகத்தில் பித்ரு தோஷம்... </div>
<div class="subtitle2">ராம்திலக் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>வாழை</strong></span> என்பது தழைத்துக்கொண்டே இருப்பது. சந்ததியும் அப்படித்தான்! அதனால்தான், 'உங்க வம்சம் வாழையடி வாழையா வளரணும்’ என்று வாழ்த்துவார்கள் பெரியோர்கள். அப்படி நம் வம்சம் வளர்வதற்கு, முன்னோர்களின் ஆசிர்வாதமும் அருளும் மிக முக்கியம். பித்ருக்கள் என்று சொல்லப்படும் முன்னோரின் ஆசி கிடைக்காத வீட்டில், சுபிட்சம் தங்காது. இதை, பித்ரு தோஷம் என்பார்கள்.</p>
<p class="content">பித்ரு தோஷம் என்பது நம்முடைய மொத்த வாழ்க்கையையும் புரட்டிப் போட்டுவிடும். சங்கடங்களும் பிரச்னைகளும் அடுத்தடுத்து வந்தபடியே இருக்கும்.</p>
<p class="content">சிலரது குடும்பத்தில் எப்போதும் ஏதாவதொரு சண்டை, சச்சரவு இருந்துகொண்டே இருக்கும். மகப்பேறு பிரச்னை ஏற்படும். பலமுறை கருக்கலைவும் உண்டாகும். குழந்தை பாக்கியம் என்பது தள்ளிப் போய்க்கொண்டே இருக்கும்.</p>
<p class="content">ஒரு சிலர், சுறுசுறுப்பாகவே இருக்க மாட்டார்கள்.  எதையோ பறிகொடுத்தவர்கள்போல, எதற்கோ ஏங்குகிறவர்கள்போலக் காணப்படுவார்கள். அவர்களுக்குள் ஏதோ ஓர் இனம்புரியாத சோகம் இருந்துகொண்டே இருக்கும்.</p>
<p class="content"><img align="left" width="300" height="284" alt="" src="http://cdnw.vikatan.com/sakthi/2014/02/odunjh/images/p102b.jpg">வேறு சிலர், மருத்துவர்களால்கூட இன்ன நோய் என்று கண்டுபிடிக்கமுடியாத அளவுக்குப் புதுவிதமான நோய்களால் அவதிப்படுவார்கள். சிலரது தொழிலில் முடக்க நிலை ஏற்படும்.கல்வியிலும் தடை உண்டாகும்.</p>
<p class="content">ஜாதகமும் தசாபுக்திகளும் நன்றாக இருந்தும், ஏன் இப்படிச் சிலருக்கு ஏற்படுகிறது என்று ஆராய்ந்தால், இவை அனைத்தும் பித்ரு தோஷத்தால் வந்த விளைவுகளாக இருக்கும்.</p>
<p class="content">ஜாதகத்தில், சூரியன் பித்ருகாரகர் ஆவார். தந்தையைக் குறிக்கும் காரக கிரகம்.</p>
<p class="content">9-ம் இடம் பித்ரு ஸ்தானம் என்கிறது ஜோதிட சாஸ்திரம். 9-ம் வீட்டுக்கு உரிய கிரகம் தந்தையைக் குறிக்கும்.</p>
<p class="content">9-ம் பாவத்துக்குக் காரகத்துவம் உடைய கிரகம் சூரியன் தவிர, குருவும் ஆவார்.</p>
<p class="content">ஒருவரது ஜாதகத்தில் சூரியனும் கரும்பாம்பான ராகுவும் 9-ஆம் இடத்தில் இருந்தால், பித்ரு தோஷம் உண்டாகும். பித்ருகாரகனான சூரியனுடன் பாபக் கிரகமான சனி சேர்ந்தாலும், பித்ரு தோஷம் உண்டாகும். சூரியனுடன் செம்பாம்பான கேது சேர்ந்தாலும், பித்ரு தோஷம் ஏற்படும்.</p>
<p class="content">லக்னம் பலமானால் லக்னத்தில் இருந்தும், சந்திரன் பலமாக இருந்தால் சந்திரனில் இருந்தும் இதைப் பார்ப்பது உண்டு.  </p>
<p class="content">நம் முன்னோர்கள் இறந்த பிறகு மோட்ச நிலை அடைந்துவிட்டால், அவர்களால் நமக்கு எந்தவிதத் தொந்தரவும், கெடுதல்களும் ஏற்படாது. மோட்சம் அடையாத ஆத்மாக்கள் அதை அடையும்வரை நம்முடன் தொடர்பு கொண்டிருக்கும் என்பர் பெரியோர்.</p>
<p class="content">இயற்கை மரணம் அடையாதவர்கள், இளம் வயதில் நிறைவேறாத ஆசைகளுடன் மரணம் அடைந்தவர்கள், கெட்ட காரியங்களில் ஈடுபட்டவர்கள், துர்குணமும் கெட்ட பழக்கவழக்கங்களும் உடையவர்கள், அடக்கமுடியாத கோபம் உள்ளவர்கள், பழிவாங்கும் நிலையில் இறந்தவர்கள் ஆகியோர் தன் வழி வந்தவர்களுக்குப் பாதிப்பு உண்டாக்குகிறார்கள்.</p>
<p class="content">நாம் என்னதான் அவரது ஆன்மா சாந்தி அடையட்டும் என்று வேண்டிக்கொண்டாலும், அவரது கர்ம வினைகளுக்கு ஏற்ப பாதிப்பு அடைவார்கள் என்பதை உறுதிபடச் சொல்கிறார்கள், முன்னோர்கள்!  </p>
<p style="text-align: center"><img align="middle" width="600" height="221" alt="" src="http://cdnw.vikatan.com/sakthi/2014/02/odunjh/images/p102c.jpg"></p>
<p class="content">இதனால்தான் இந்து தர்ம நெறிப்படி பித்ரு தோஷ நிவர்த்தி செய்யப்படுகிறது.</p>
<p class="content">மகாவிஷ்ணுவிடமிருந்து தோன்றி, மண்ணுலகில் வாழ்ந்து, மீண்டும் அவரிடமே ஐக்கியமாகிறோம். இதையே முக்தி அடைதல் என்கிறோம்.</p>
<p class="content">முக்தி அடைந்தவர் யார், அடையாதவர் யார் என்பதை நம்மால் அறியமுடியாது. எனவே, இறந்த நம் முன்னோர்கள் அனைவருமே முக்தி பெறவேண்டும் என இறைவனிடம் வேண்டிக்கொள்வதே சிறப்பு. இது, இறந்து போனவருக்கும் சாந்தியைத் தரும். வாழ்கின்ற நமக்கும் நிம்மதியைக் கொடுக்கும். அடுத்து வரும் நம் தலைமுறைகளும் சிறப்புற்று வாழும்.  </p>
<p class="content">நினைவு நாள் மட்டுமின்றி, மாதந்தோறும் அமாவாசை நாளில், முன்னோருக்கான காரியத்தைச் செவ்வனே செய்பவர் வீட்டில், பீடைகள் விலகி ஐஸ்வரியம் பெருகும் என்பது ஐதீகம். ஒவ்வொரு அமாவாசை நாளிலும், இறந்தவர்களுக்கு உணவும் தண்ணீரும் கொடுப்பது அவசியம். எவ்வளவு வேலைகள், பண நெருக்கடிகள் இருந்தாலும், வருடம் ஒருமுறை செய்யவேண்டிய சிராத்தத்தைத் தவறாமல் செய்ய வேண்டும்.</p>
<p class="content"><img align="right" width="300" height="200" alt="" src="http://cdnw.vikatan.com/sakthi/2014/02/odunjh/images/p102a.jpg">பசுவின் சாணத்தால் செய்த வறட்டியால், வீட்டில் வேத விற்பன்னர்களைக் கொண்டு அக்னி வளர்த்து, அதில் பசு நெய்யால் ஆஹுதி செய்வதுடன், நம் முன்னோர்களின் (இறந்தவர்களின்) பெயர்களைச் சொல்லி சாதத்தையும் நெய்யையும் அதில் இட்டு பிண்ட தானம் செய்வதன் மூலம் பித்ரு தோஷம் நீங்கிவிடும் என்று சாஸ்திரங்கள் தெரிவிக்கின்றன. அமாவாசை நாளில், பித்ருக்கள் நெகிழ்ந்து, நமக்கு ஆசி வழங்குவார்கள் என்பது உறுதி!</p>
<p class="content">வேத விற்பன்னர்களைக் கொண்டு வீட்டில் தில ஹோமமும் செய்து பித்ரு கடமையைச் செய்யலாம். பசுவுக்கு உணவு கொடுப்பதன் மூலமும், ஏழைப் பெண் யாரேனும் திருமணம் ஆகாமல், பொருளாதார நெருக்கடியால் சிரமப்படுகிறார் என்றால், அவரது திருமணம் நடைபெற உதவி செய்வதன் மூலமும் பித்ரு தோஷம் நீங்கும்.</p>
<p class="content">அமாவாசையில், புனித நதிகளில் நீராடி, பித்ரு கடன் தீர்ப்பதும் பாவம் போக்கவல்லது என்பார்கள். குறிப்பாக ராமேஸ்வரம், காசி, கயா ஆகிய புனித இடங்களுக்குச் சென்று பித்ரு தோஷ நிவர்த்தி செய்துகொள்ளலாம். காவிரி, தாமிரபரணி முதலான புண்ணிய நதிகளில் நீராடலாம். பித்ரு காரகன் சூரியனுக்கு உகந்த மாணிக்கக் கல்லை மோதிர விரலில் அணிவதும் சிறப்பு சேர்க்கும்.  </p>
<p class="content"><img align="left" width="200" height="282" alt="" src="http://cdnw.vikatan.com/sakthi/2014/02/odunjh/images/p102.jpg">மந்திரங்களிலேயே உயர்ந்தது எனப் போற்றப்படுவது ஸ்ரீகாயத்ரி மந்திரம். அந்த மந்திரத்தைத் தினமும் 108 அல்லது 1008 முறை சொல்வது நல்லது. எவ்வளவுக்கு எவ்வளவு அதிகம் ஜபிக்கிறோமோ அந்த அளவுக்கு நன்மை உண்டாகும். முகத்தில் தேஜஸ் கூடும். மனதுள் தெளிவு குடிகொள்ளும். பித்ரு தோஷம் மட்டுமல்லாது, எல்லாவித தோஷங்களும் நீங்கும்.</p>
<p class="content">அமாவாசை அன்றோ, முன்னோர்களின் நினைவு நாளன்றோ பாலால் செய்யப்பட்ட இனிப்புப் பண்டங்களை மற்றவர்களுக்குக் கொடுப்பதும் நல்லது.</p>
<p class="content">மாதந்தோறும் வருகிற அமாவாசையை விட, தை அமாவாசை, மஹாளய பட்ச அமாவாசை மற்றும் ஆடி அமாவாசை ஆகியவை மிகுந்த புண்ணியத்தைத் தருகிற முக்கியமான நாட்கள். எனவே வருகிற தை அமாவாசை நாளில், முன்னோர்களை ஆராதனை செய்யுங்கள்.</p>
<p class="content">'முன்னோர்கள் இறந்த தேதி மறந்துடுச்சே! அதனாலதான் நான் திதி, திவசம்னு எதுவும் பண்ணமுடியாம தவிச்சுக்கிட்டிருக்கேன்’  எனப் புலம்புவோரும் தை அமாவாசை, மஹாளய அமாவாசை ஆகிய நாட்களில் திதி கொடுத்து, முன்னோர்களை வணங்கி வழிபடலாம். இதனால், பித்ருக்களின் பரிபூரண ஆசீர்வாதம் கிடைக்கும்.</p>
<p class="content">குருவும், பித்ருக்களுக்குக் காரகர். எனவே, குருவருள் கிடைத்துவிட்டால், சகல தோஷங்களும் நம்மை விட்டு அகலும். ஆகவே, தை அமாவாசை நாளில், குருவைத் தியானிப்போம். முன்னோர் கடமையைச் செய்து அவர்களின் ஆசியைப் பெறுவோம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">யோகம் தரும் மாருதி வழிபாடு </div>
<div class="subtitle1">வீட்டிலேயே செய்ய சின்னச் சின்ன வழிபாடுகள்-22 </div>
<div class="subtitle2">கே.குமார சிவாச்சாரியார்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>வாயுபுத்திரன்</strong></span> எனப்படும் அனுமனைக் கண்டால், காற்றில் கலக்கும் தூசுகள்போல துர்சக்திகள் பறந்து ஓடும் என்கிறது ராமாயணத்தில் ஒரு பகுதியான சுந்தரகாண்டம். ஸ்ரீராமாயண உபன்யாசம், ஸ்ரீராமநாம ஜெபம் பாராயணம் எங்கெல்லாம் நடைபெறுகிறதோ, அங்கே ஒரு காலியான மணைப் பலகையைப் போட்டு வைப்பது வழக்கம். உபன்யாசத்தைக் கேட்க அனுமன் வருவார் என்பது பக்தர்களின் நம்பிக்கை. அப்பேர்ப்பட்ட ராம பக்தனான ஸ்ரீஅனுமனை வழிபட, சில வழிமுறைகளும் தத்துவங்களும் உள்ளன. அதை அறிந்து, உணர்ந்து ஸ்ரீஅனுமனைத் துதிப்போம்.</p>
<p class="content"><span style="color: #0000ff"><strong>வெற்றி(லை) மாலை:</strong></span> அனுமனுக்கு வெற்றிலை மாலை சாற்றி வணங்கும் பக்தர்களில் சிலருக்கே இதன் பொருள் புரிந்திருக்கிறது. சீதாபிராட்டியை அனுமன் அசோக வனத்தில் ராமதூதனாகச் சந்தித்தபோது, சீதை அனுமனின் தலையில் வெற்றிலையை வைத்து 'எப்போதும் சிரஞ்ஜீவியாக வாழ்வாய்!’ என்று ஆசி அருளினார்.  இதனால், வெற்றிலை மாலை சார்த்தி வழிபட்டால் வளம் பெறலாம் என்பது ஐதீகம்!</p>
<p class="content"><span style="color: #0000ff"><strong>வடைமாலை வழிபாடு: </strong></span>நவதான்யங்களில், உடலுக்கு வேண்டிய ஊட்டச்சக்தியைக் கொடுப்பது உளுந்து. அனுமனின் தாயார் அஞ்சனாதேவி உளுந்து வடையைச் செய்து கொடுத்ததால், ஸ்ரீஅனுமன் ஆரோக்கியமாகவும் திடமாகவும் திகழ்ந்தாராம். எனவே, அனுமனுக்கு வடைமாலை சாற்றி வழிபட்டால், நோயின்றி ஆரோக்கியமாக வாழலாம்.</p>
<p class="content"><span style="color: #0000ff"><strong><img align="left" width="234" height="392" alt="" src="http://cdnw.vikatan.com/sakthi/2014/02/odunjh/images/p105b.jpg">வெண்ணெய்க் காப்பு:</strong></span> ராவணனுக்கும் ஸ்ரீராமனுக்கும் நடந்த யுத்தத்தில் ராவணன் இறந்த பிறகு, இரண்டு அசுரர்கள் எப்படியாவது ஸ்ரீராமனை அழிக்க நினைத்தார்கள். ஸ்ரீஅனுமனை அனுப்பி அந்த அரக்கர்களை அழித்துவிட்டு வரும்படி உத்தரவிட்டார் ஸ்ரீராமபிரான். அப்போது, தேவர்களும் தெய்வ ரூபங்களும் அனுமனிடம் பல ஆயுதங்களைக் கொடுத்து அனுப்பினர். ஆனால், ஸ்ரீகிருஷ்ணர் மட்டும் அனுமன் கையில் வெண்ணெயைக் கொடுத்தார்.  அந்த வெண்ணெய் உருகுவதற்குள் அரக்கர்களை அழித்துவிட்டுத் திரும்பவேண்டும் என்பது குறிப்பு. அதன்படியே செய்தார் அனுமன். காரியங்களில் வெற்றி கிடைத்திட, தேக ஆரோக்கியத்துடன் திகழ, ஸ்ரீஅனுமனுக்கு வெண்ணெய் சார்த்தி, ஜெயபஞ்சகத் துதியைச் சொல்லி வழிபடலாம்.</p>
<p class="content"><span style="color: #ff0000"><strong>செந்தூரக் காப்பு வழிபாடு:</strong></span> அசோகவனத்தில் சீதையிடம் ராமதூதனாக வந்து சந்தித்த அனுமன் சொன்னதைக் கேட்டு, நெற்றியில் செந்தூரம் வைத்துக்கொண்டு, மகிழ்ந்து சிரித்தாளாம் சீதாதேவி. இதைக் கண்ட அனுமனும் மகிழ்ந்து, செந்தூரத்தை உடலெங்கும் பூசிக்கொண்டாராம். எனவே, செந்தூரக் காப்பு செய்து ஸ்ரீஅனுமனை வழிபட்டால், வீட்டிலும் மனத்திலும் எப்போதும் மகிழ்ச்சி தங்கும்.</p>
<p class="content"><span style="color: #ff0000"><strong>வாலில் பொட்டிட்டுப் பிரார்த்தனை: </strong></span>பாண்டவர்களில் பராக்கிரமசாலியாக விளங்கிய பீமன், திரௌபதி விரும்பிய பாரிஜாத மலரைத் தேடிக் கானகம் சென்றான். வழியில் கிழக் குரங்கு ஒன்று, நடுவில் வாலை நீட்டிப் படுத்திருந்தது. அதைத் தாண்டிப்போக விரும்பாமல், வாலைச் சற்றுத் தள்ளி வைத்துக்கொள்ளும்படி சொல்ல, 'நான் மிகவும் களைப்புடன் படுத்திருக்கிறேன். முடிந்தால், நீயே என் வாலை தள்ளி வைத்துவிட்டுச் செல்’ என்றது குரங்கு. அதன்படியே, அதன் வாலை பீமன் அலட்சியமாக நகர்த்த முயன்றபோது, ஒரு துளிகூட அதை அசைக்க முடியாமல் போகவே, அதிர்ந்து போனான் பீமன். கர்வம் அடங்கினான். பின்பு, அந்தக் குரங்குதான் ஸ்ரீஅனுமன் என்பதை அறிந்து, 'நான் அனுமனின் பக்தன். என்னால் முடியும்’ என்று சொல்லியபடி வாலை நகர்த்த முயல, அனுமன் மகிழ்ந்து அவனுக்குத் தன் வாலை நகர்த்தி உதவினார்.</p>
<p class="content"><img align="right" width="250" height="109" alt="" src="http://cdnw.vikatan.com/sakthi/2014/02/odunjh/images/p105(1).jpg">'அனுமனின் வாலுக்கே இத்தனைச் சக்தி இருக்கிறதே! இதை வணங்கினாலே அருள் பெறலாமே’ என்று எண்ணினான் பீமன்.எனவே, வால் வழிபாடு விசேஷம்!  </p>
<p class="content">அனுமனின் அருளை எளிதில் பெற, வாலில் பொட்டு வைத்து வழிபடலாம். அதேபோல், மங்கல வடிவான மணியைக் கட்டி வழிபடும் வழக்கமும் உண்டு. அனுமனின் வாலில் நவகிரகங்கள் சேர்ந்திருப்பதாக அவரது வழிபாட்டுக் கல்பம் கூறுகிறது. ஏழரைச் சனி காலங்களில் அனுமன் வழிபாடு, நம்மை அரணெனக் காக்கும்.</p>
<p class="content">பூஜை அறையில் மாருதி கோலமிட்டு, தீபம் ஏற்ற வேண்டும்.</p>
<p class="content"><span style="color: #ff6600">'அஸ்யஸ்ரீ ஹனுமான் மகா மந்த்ரஸ்ய<br>
ஸ்ரீராமச்சந்திரோ பகவான் ருஷி: அனுஷ்டுப் சந்த: ஸ்ரீ ஹனுமான் தேவதா<br>
ஹ்ரீம் பீஜம் - ஸ்ரீம் சக்தி: கில - கில - பூ - பூ காரிணே இதி கீலகம்<br>
சர்வ அரிஷ்ட சர்வானுகூலே, கிரஹ தோஷ நிவாரண ஜபே விநியோக:<br>
ஐம் ஹ்ரீம் ஸ்ரீம் ஹ்ராம். ஹ்ரீம் ஹ்ரூம் இதி கரந்யாச அங்கந்யாஸ பூர்புவஸ்ஸுவரோம் இதி திக்பந்த:’</span></p>
<p class="content">- என்று கை கூப்பியபடி சொல்லுங்கள்.</p>
<p style="text-align: center"><img align="middle" width="500" height="472" alt="" src="http://cdnw.vikatan.com/sakthi/2014/02/odunjh/images/p105a.jpg"></p>
<p class="content">தியானம்</p>
<p class="content"><span style="color: #ff6600">'வந்தே வித்யுத் ஜ்வலன விலஸத் ப்ரம்ம சூத்ரோஜ் வலந்தம்<br>
கர்ணத்வந்த்வே கனக ரசிதே குண்டலே தாரயந்தம்<br>
ஸத்கௌபீனம் கபிலாங்ருதம் காமரூபம் கபீந்த்ரம்<br>
புத்ரம் வாயோ நினசுத சுகதம் வஜ்ர தேஹம் வரேண்யம்’</span></p>
<p class="content">- என்று தியானித்து, கோலத்தில் இந்த ஸ்ரீஅனுமன் நாமார்ச்சனையைச் சொல்லி, துளசியால் அர்ச்சிக்க வேண்டும்.</p>
<p class="content"><span style="color: #ff6600">'ஓம் ஸ்ரீம் கௌண்டின்ய கோத்ர ஜாதாய நம: ஓம் ஸ்ரீ கேசரீ சுதாய நம:<br>
ஓம் ஸ்ரீ அஞ்சநா கர்ப்ப நம: ஓம் ஸ்ரீ அனுமதே நம: ஓம் ஸ்ரீ சிரஞ்சீவனே நம:<br>
ஓம் ஸ்ரீ பஞ்சவஜ்த்ராய நம: ஓம் ஸ்ரீ சர்வ மந்த்ர ஸ்வரூபவதே நம:<br>
ஓம் ஸ்ரீ சர்வ தந்த்ர ஸ்வரூபினே நம: ஓம் ஸ்ரீ சர்வ ரோக ஹராய நம:<br>
ஓம் ஸ்ரீ சர்வ துக்க ஹராய நம: ஓம் ஸ்ரீ சர்வ க்ரஹ விநாசினே நம:<br>
ஓம் ஸ்ரீ சர்வ மாயா விபஞ்சநாய நம: ஓம் ஸ்ரீ சர்வ வித்யா சம்பத் ப்ரதாயகாய நம:<br>
ஓம் ஸ்ரீ சீதாசமேத ஸ்ரீராமபாத ஸேவா துரந்தராய நம:’</span></p>
<p class="content">தூபம் தீபம், நிவேதனம் செய்து, கற்பூர ஆரத்தி செய்த பிறகு குங்குமம், செந்தூரம், சந்தனம், துளசி இட்டுக்கொண்டு, மும்முறை ஆத்ம பிரதட்சிணம் செய்து, வரைந்துள்ள கோலத்தில் ஒவ்வொரு கட்டத்திலும் 'ஸ்ரீராம் ஜெயராம் ஜெய ஜெயராம்’ என்று கூறி துளசியும் குங்குமமும் போடவும். பிறகு, மூல மந்திரத்தை 21 தடவை கூறவேண்டும்.</p>
<p class="content"><span style="color: #ff6600"><img align="left" width="120" height="169" alt="" src="http://cdnw.vikatan.com/sakthi/2014/02/odunjh/images/p105c.jpg">'ஓம் ஐம் ஹ்ரீம் ஸ்ரீம் ஹனுமதே ராமதூதாய லங்கா வித்வம்சனாய<br>
அஞ்சனா கர்ப்ப சம்பூதாய சாகினீ டாகினீ வித்வம்சனாய, கிலகில பூ பூ காரிணே<br>
விபீஷணாய ஹனுமத் தேவாய ஓம் ஐம் ஹ்ரீம் ஸ்ரீம் ஹ்ராம் ஹ்ரூம் பட்   ஸ்வாஹா’</span></p>
<p class="content">படத்தில், அனுமனுடைய வால் பகுதியில் சந்தனம் குங்குமம் வைத்து, மூன்று முறை ஜெயபஞ்சகத்தைப் படிக்கவேண்டும். இப்படி 47 நாட்கள் படித்து, பொட்டு வைத்து வந்தால், நினைத்ததெல்லாம் நடந்தேறும்; ஞானமும் யோகமும் பெறலாம்.</p>
<p class="content">ஞானம், பலம், வீரம், பக்தி, சேவை, விநயம், பிரம்மசர்யம், சாதனை, யோகம் இவற்றில் உச்சத்தில் இருக்கும் அனுமனைத் தோத்திரம் செய்தால் நமக்கு எல்லாவற்றிலும் வெற்றி நிச்சயம்!</p>
<p style="text-align: right"><span style="color: #0000ff"><strong>- வழிபடுவோம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோதிட புராணம்! </div>
<div class="subtitle1">ஆரூடம் அறிவோம்:21</div>
<div class="subtitle2">சேவாரத்னா டாக்டர் டி.எஸ்.நாராயணஸ்வாமி </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>நல்ல</strong></span> மண வாழ்க்கை அமைய, திருமணப் பொருத்தங்கள் ஏன் பார்க்கவேண்டும், எப்படிப் பார்க்கவேண்டும் என்பது பற்றிப் பார்த்தோம். பொதுவாகப் பார்க்கப்படும் தச விதப் பொருத்தங்கள் பற்றிய விவரங்களை இந்த அத்தியாயத்தில் இன்னும் விரிவாகத் தெரிந்துகொள்வோம்.</p>
<p class="content"><span style="color: #ff0000"><strong>1. தினப்பொருத்தம்</strong></span></p>
<p class="content">பெண்ணின் நட்சத்திரத்தில் இருந்து ஆணின் நட்சத்திரம் வரை எண்ணிப் பார்க்க வேண்டும். இந்த எண்ணிக்கை 2, 4, 6, 8, 9, 11, 13, 15, 18, 20, 24 ஆக இருந்தால், தினப்பொருத்தம் அமைந்துவிட்டது என்று சொல்லலாம். உதாரணம், அசுவினிக்கு 2-வது பரணி, 4-வது ரோகிணி ஆகியவை தினப்பொருத்தம் உடையவை.</p>
<p class="content"><span style="color: #ff0000"><strong>2. கணப்பொருத்தம்</strong></span></p>
<p class="content">இருபத்தேழு நட்சத்திரங்களையும் தேவ கணம், மனித கணம், ராக்ஷஸ கணம் என மூன்றாகப் பிரிக்கலாம். ஒவ்வொரு கணத்திலும் 9 நட்சத்திரங்கள் அடங்கும்.  </p>
<p class="content"><span style="color: #0000ff"><strong><u>தேவ கணம்                மனித கணம்             ராக்ஷஸ கணம்</u></strong></span></p>
<p class="content">அசுவினி                         பரணி                                கார்த்திகை</p>
<p class="content">மிருகசீரிஷம்              ரோகிணி                         ஆயில்யம்</p>
<p class="content">புனர்பூசம்                       திருவாதிரை                      மகம்</p>
<p class="content">பூசம்                                   பூரம்                                    சித்திரை</p>
<p class="content">ஹஸ்தம்                       உத்திரம்                           விசாகம்</p>
<p class="content">சுவாதி                              பூராடம்                            கேட்டை</p>
<p class="content">அனுஷம்                       உத்திராடம்                        மூலம்</p>
<p class="content">திருவோணம்               பூரட்டாதி                       அவிட்டம்</p>
<p class="content">ரேவதி                              உத்திரட்டாதி                 சதயம்</p>
<p style="text-align: left"><img alt="" align="left" width="120" height="163" src="http://cdnw.vikatan.com/sakthi/2014/02/odunjh/images/p108a.jpg">ஆண்-பெண் இருவர் நட்சத்திரங்களும் தேவ கணத்தில் இருந்தால், கணப்பொருத்தம் சிறப்பாக அமையும். ஆண், பெண் இருவர் நட்சத்திரங்களும் மனித கணத்தில் இருந்தாலும், கணப்பொருத்தம் அமையும். தேவகணம், மனித கணம் ஆகிய பிரிவில் அடங்கும் நட்சத்திரங்கள் உள்ள ஆண்-பெண் ஜாதகங்களுக்கும் கணப்பொருத்தம் உண்டு எனக் கொள்ளலாம்.  ஆண்-பெண் இருவர் நட்சத்திரங்களும் அசுர கணத்தில் இருந்தால் கணப்பொருத்தம் இருக்காது. தேவ கண நட்சத்திரங்களுக்கு ராக்ஷஸ கண நட்சத்திரங்கள் பொருந்தாது. மனித கண நட்சத்திரங்களுக்கு ராக்ஷஸ கண நட்சத்திரங்கள் பொருந்தாது.</p>
<p class="content"><span style="color: #ff0000"><strong>என்ன காரணம்?</strong></span></p>
<p class="content">குணங்களில் ஸத்வ, தமோ, ரஜோ என மூன்று வகை குணங்கள் உண்டு என்கிறது வேதம். இவற்றின் பிரதிபலிப்பே தேவ, மனித, ராக்ஷஸ கண நட்சத்திரங்கள்! இவை, தனி மனிதனின் குணாதிசயங்களை ஓரளவு வெளிப்படுத்தும். மிகவும் ஸாத்விகமான ஒரு பெண்ணுக்கு ராக்ஷஸ குணம் உள்ள கணவன் அமைந்தால் அவள் வாழ்க்கை மகிழ்ச்சியாக இருக்குமா? குணாதிசயங்கள் முற்றிலும் முரண்பாடாக உள்ள ஆணுக்கும் பெண்ணுக்கும் திருமணம் நிகழ்ந்தால், அவர்களின் வாழ்க்கை மன இறுக்கத்துடன் கரடுமுரடான பாதையில்தான் செல்லும். அதனால், மண முறிவுகூட ஏற்படலாம். இன்றைய சூழலில், மற்ற பொருத்தங்கள் சிறப்பாக அமைந்தால், கணப்பொருத்தத்துக்கு சில விதிவிலக்குகள் தருகிறார்கள். அது ஜோதிடரின் கணக்கீட்டின்படி அமைய வேண்டும்.</p>
<p class="content"><span style="color: #ff0000"><strong>3. மாகேந்திரப்  பொருத்தம்!</strong></span></p>
<p class="content">புத்திர சந்தான பாக்கியத்தைக் குறிக்கும் பொருத்தம் இது. பெண் நட்சத்திரம் முதல் ஆண் நட்சத்திரம் வரை எண்ணி, அந்த எண்ணிக்கை 4, 7, 10, 13, 16, 19, 22, 25 ஆக வருமானால், மாகேந்திரப் பொருத்தம் அமைந்துள்ளதாகக் கொள்ளலாம். இந்தப்பொருத்தம் பார்க்கும்போது, ஆண்-பெண் ஜாதகக் கட்டத்தில் லக்னத்துக்கு 5-ம் இடமான  புத்திர ஸ்தானத்தில் அமையும் கிரகங்களின் பலம் அல்லது பலவீனத்தின் அடிப்படையிலும் முடிவு செய்யவேண்டும்.</p>
<p class="content"><span style="color: #ff0000"><strong>4. ஸ்திரீ தீர்க்கம்</strong></span></p>
<p class="content">ஒரு பெண் தீர்க்க சுமங்கலியாக வாழும் மாங்கல்ய பாக்கியம் பற்றிய பொருத்தம் இது. இதுவும் நட்சத்திர எண்ணைக் கொண்டு அமைகிறது. பெண்ணின் நட்சத்திரத்திலிருந்து ஆணின் நட்சத்திரம் வரை எண்ணி, அந்த  எண்ணிக்கை 13-க்கு மேல் இருந்தால் ஸ்திரீ தீர்க்கம் பொருத்தம் அமையும். 13-க்குக் கீழ் இருந்தால் இந்தப் பொருத்தம் அமையாது.</p>
<p style="text-align: center"><img alt="" align="middle" width="400" height="505" src="http://cdnw.vikatan.com/sakthi/2014/02/odunjh/images/p108.jpg"></p>
<p class="content">உதாரணமாக, பெண் நட்சத்திரம் அசுவினி என்றால், சித்திரை முதல் ரேவதி வரை உள்ள ஆணின் நட்சத்திரங்களுக்கு ஸ்திரீதீர்க்கப் பொருத்தம் அமையும். இவை 13-க்கு மேற்பட்டவை. பரணி முதல் அஸ்தம் வரை 13 எண்ணிக்கைக்கு உட்பட்ட ஆண் நட்சத்திரங்களுக்கு ஸ்திரீ தீர்க்கப் பொருத்தம் அமையவில்லை எனலாம். ஆனால் இது, கண்டிப்பான விதியாகாது! இதற்கும் விதி விலக்குகள் உண்டு. மேலும், பெண் ஜாதகத்தில் லக்னத்துக்கு 7-ம் இடம் அல்லது 8-ம் இடத்தில் அமைந்துள்ள கிரஹங்கள் அல்லது அந்த வீட்டுக்குரிய கிரஹம் அமைந்துள்ள இடம். அதன் வலிமை ஆகியவற்றைத் தெரிந்த பின்பே முடிவு செய்ய வேண்டும். இதை ஜோதிடர்கள் ஆராய்ந்து முடிவு செய்து விதிவிலக்கு அளிப்பார்கள்.</p>
<p class="content"><span style="color: #ff0000"><strong>5. யோனிப் பொருத்தம்</strong></span></p>
<p class="content">திருமணத்தால் ஆண்-பெண் அடையும் தாம்பத்ய சுகம் பற்றியும், அதனால் பிறக்கும் குழந்தைச் செல்வங்கள் பற்றியும் அறிய உதவுவது யோனிப் பொருத்தம். ஒவ்வொரு நட்சத்திரமும் ஒரு விலங்கினத்தைக் குறிக்கிறது என்கின்றன ஜோதிட நூல்கள். நட்சத்திரங்களுக்கு உரிய மிருகங்களை அறிவோமா?</p>
<p class="content">1. அசுவினி - குதிரை</p>
<p class="content">2. பரணி - யானை</p>
<p class="content">3. கார்த்திகை - ஆடு</p>
<p class="content">4. ரோகிணி - பாம்பு</p>
<p class="content">5. மிருகசீரிஷம் - பாம்பு</p>
<p class="content">6. திருவாதிரை - நாய்</p>
<p class="content">7. புனர்பூசம் - பூனை</p>
<p class="content">8. பூசம் - ஆடு</p>
<p class="content">9. ஆயில்யம் - பூனை</p>
<p class="content">10. மகம் - பெருச்சாளி</p>
<p class="content">11. பூரம் - பெருச்சாளி</p>
<p class="content">12. உத்திரம் - பசு</p>
<p class="content">13. அஸ்தம் - எருமை</p>
<p class="content">14. சித்திரை - புலி</p>
<p class="content">15. சுவாதி - எருமை</p>
<p class="content">16. விசாகம் - புலி</p>
<p class="content">17. அனுஷம் - மான்</p>
<p class="content">18. கேட்டை - மான்</p>
<p class="content">19. மூலம் - நாய்</p>
<p class="content">20. பூராடம் - குரங்கு</p>
<p class="content">21. உத்திராடம் - கீரி</p>
<p class="content">22. திருவோணம் - குரங்கு</p>
<p class="content">23. அவிட்டம் - சிங்கம்</p>
<p class="content">24. சதயம் - குதிரை</p>
<p class="content">25. பூரட்டாதி - சிங்கம்</p>
<p class="content">26. உத்திரட்டாதி - பசு</p>
<p class="content">27. ரேவதி - யானை</p>
<p class="content">அந்தந்த நட்சத்திரத்துக்கு உரிய விலங்குகளின் குணங்கள் அந்த நட்சத்திரம் உள்ளவர்களின் ஒரு பரிமாணமாக உள்ளடங்கியிருக்கும்.</p>
<p class="content">ஆண்-பெண் நட்சத்திரங்களைத் திருமணத்துக்காகச் சேர்க்கும்போது, ஒன்றுக்கொன்று பகையான இயல்புகள் கொண்ட விலங்குகளைப் பிரதிபலிக்கும் நட்சத்திரங்களைச் சேர்க்கக்கூடாது. அவ்வாறு சேர்த்தால் யோனிப் பொருத்தம் அமையாது. பகையான விலங்குகள் எவை என்பதைப் பார்ப்போமா?</p>
<p class="content"><span style="color: #0000ff"><strong><u>விலங்கு                 -            பகை விலங்கு</u></strong></span></p>
<p class="content">குதிரை                                   எருமை</p>
<p class="content">யானை                                     சிங்கம்</p>
<p class="content">ஆடு                                       குரங்கு</p>
<p class="content">பாம்பு                                         கீரி</p>
<p class="content">நாய்                                          மான்</p>
<p class="content">பூனை                                      எலி</p>
<p class="content">பெருச்சாளி                       பூனை</p>
<p class="content">பசு                                            புலி</p>
<p class="content">பகையான யோனிகள் சேராது. உதாரணம் ரோகிணி (பாம்பு) உத்திராடம் (கீரி) சேராது. ஒரே யோனிகள் உள்ள நட்சத்திரங்களைச் சேர்க்கலாம். அதாவது அசுவினி- சதயம் (குதிரை); ரோகிணி - மிருகசீரிஷம் (பாம்பு). பத்து வகை திருமணப் பொருத்தங் களில் மற்ற பொருத்தங்கள் பற்றிய விவரங்களை அடுத்தடுத்துப் பார்ப்போம்.</p>
<p style="text-align: right"><span style="color: #ff0000"><strong>- தொடரும்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அட...  ஏழுக்கு இத்தனை பெருமைகளா? </div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>இ</strong></span>யற்கையில், ஆண்டவனின் படைப்புகள் பொதுவாக ஏழு ஏழாக இருப்பதையே கண்கூடாகப் பார்க்கிறோம். இந்த 'சப்தம’ என்று சொல்லப்படும் ஏழு என்ற எண் உரு தெய்வாம்சம் பொருந்தியதாகக் கருதப்படுகிறது.</p>
<p class="content">முதல் படைப்புகளான ஏழு கிரகங்கள் சூரியன், சந்திரன், செவ்வாய், புதன், குரு, சுக்கிரன், சனி ஆகியவை தங்கள் நீள்வட்டப் பாதையில் மிகவும் துல்லியமாக ஒரு நொடிகூடத் தவறாமல் காலம் காலமாக சுற்றிச் சுழல்கின்றன.</p>
<p class="content">உலகின் எல்லா நாடுகளிலும், இந்த ஏழு கிரகங்களை ஒட்டியே வாரத்துக்கு 7 நாட்கள் ஞாயிறு, திங்கள், செவ்வாய், புதன், வியாழன், வெள்ளி, சனி என்று முறையாக வகுக்கப்பட்டிருக்கின்றன.</p>
<p class="content">இயற்கைப் பிறப்புகள் தேவர், மனிதர், விலங்கு, பறவை, ஊர்வன, நீரில் வாழ்வன, தாவரம் என ஏழாக அமைந்துள்ளன.</p>
<p class="content">இயற்கை வண்ணங்கள் ஊதா, கருநீலம், நீலம், பச்சை, மஞ்சள், ஆரஞ்சு, சிவப்பு என ஏழு. வானவில்லில் காட்சி தருகிற ஏழு நிறங்கள் இவை.</p>
<p class="content">இசையில், ச-ரி-க-ம-ப-த-நி என சப்த ஸ்வரங்கள் அமைந்துள்ளன.</p>
<p style="text-align: center"><img align="middle" width="550" height="209" alt="" src="http://cdnw.vikatan.com/sakthi/2014/02/odunjh/images/p111.jpg"></p>
<p class="content">அது மட்டுமா... அயோத்தி, காசி, மாயா, உஜ்ஜயினி (அவந்தி), துவாரகா, மதுரா, காஞ்சி ஆகிய ஏழு நகரங்களில் வசிப்பதும், கங்கை, யமுனை, சரஸ்வதி, நர்மதை, கோதாவரி, கிருஷ்ணா, காவிரி ஆகிய ஏழு நதிகளில் நீராடுவதும் புண்ணியம் நிறைந்தவை எனப் போற்றப்படுகின்றன.</p>
<p class="content">சப்தரிஷிகள் என அத்ரி, பிருகு, குத்ஸர், வசிஷ்டர், கௌதமர், காச்யபர், ஆங்கீரஸர்  ஆகியோரைக் கொண்டாடுகிறார்கள். சப்த சிரஞ்ஜீவிகளாக அஸ்வத்தாமர், மகாபலி, ஆஞ்சநேயர், வியாசர், விபீஷணர், கிருபர், பரசுராமர் ஆகிய ஏழு பேரையும் அவர்களுக்கு உரிய நாளில், வணங்கி வழிபடுகிறோம்.</p>
<p style="text-align: right"><span style="color: #ff0000"><strong>- ரா.சுப்பிரமணியன், சென்னை-33</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விவேகமும் வெற்றியே! </div>
<div class="subtitle1">மேலே... உயரே... உச்சியிலே..!  -  7</div>
<div class="subtitle2">வெ.இறையன்பு, ஓவியம்: அனந்த பத்மநாபன்</div>
<div class="subtitle3"></div>
<div class="content" style="border-top:1px solid #DDD;">
<p class="content"><img alt="" align="middle" width="600" height="137" src="http://cdnw.vikatan.com/sakthi/2014/02/odunjh/images/p57.jpg"></p>
<p class="content"><span style="color: #ff0000"><strong>மகாபாரதம்</strong></span> மகத்தான இதிகாசம். அது ஹோமர் எழுதிய இலியட், ஒடிஸி என்கிற இரண்டு காவியங்களைவிட நீளமானது.  ஏராளமான கிளைக் கதைகள் கொண்டது. அதை இதிகாசமாக மட்டும் பார்க்காமல், மேலாண்மைப் பாடமாகவும் வாசிக்க முடியும். மாற்றி யோசிப்பதற்கான பல உத்திகள் இதில் இடம் பெற்றிருக்கின்றன.  </p>
<p class="content">'கத்தியின்றி ரத்தமின்றி ஒருவரை வெற்றி பெறமுடியும்’ என்பதை முதலில் உரைத்தது மகாபாரதம்தான். அதற்குப் பயன்பட்டது  சகுனியின் பகடை.  </p>
<p class="content">தர்மரை சூதாட்டத்தின் மூலம் வெல்லலாம் என்பதைச் சகுனி அறிந்த சந்தர்ப்பம் சுவையானது.  </p>
<p class="content">ஒருவனுக்கு யாகம் செய்ய நூறு வெண் பசுக்கள் தேவைப்பட்டன.  பால் வெள்ளை நிறத்தில் எந்தப் புள்ளியும் இல்லாமல் பசுக்கள் இருந்தால்தான், யாகம் நிறைவேறும். அப்படியான பசுக்களைத் தேடி அலைந்த அவன் கண்களில், இந்திரப்ரஸ்தத்தின் வாசலில் இருந்த 21 பசுக்கள் பட்டன.  ஒரே இனத்தில் பிறந்த மரபு வெண் பசுக்கள் அவை.  </p>
<p class="content">ஆனால், அவற்றை யாசகம் கொடுக்க யுதிஷ்டிரனுக்கு மனமில்லை.  </p>
<p class="content">வந்தவன் சொன்னான்... ''நான் உன் பசுக்களை வெல்லப் போவது அஸ்திரத்தால் அல்ல; வாக்கினால்!''</p>
<p class="content">''எனக்கு வாதம் செய்வதில் விருப்பம் இல்லை.'</p>
<p class="content">''நாம் பகடையால் விளையாட முடியும்.'</p>
<p class="content">''உன்னிடம் பணயம் என்ன இருக்கிறது?'</p>
<p class="content">''யாசகமாக நீங்கள் ஒரே ஒரு மலரைக் கொடுங்கள். அதையே பணயம் வைத்து நான் விளையாடுகிறேன்.'</p>
<p class="content">தர்மர் அவனிடம் மஞ்சள் நிற மலரைக் கொடுத்தார்.  இருவரும் பகடை விளையாடினார்கள். ஏழு வெண் பசுக்கள் தர்மன் தரப்பில் பணயமாக வைக்கப்பட்டன. தர்மர் தோற்றார். மூன்று முறையும் தோற்றார்.  21 வெண் பசுக்களும் வந்தவனுக்குச் சொந்தமாயின. அதற்குப் பிறகு, இப்படியே பல்வேறு இடங்களில் அவன் 87 பசுக்களை திரட்டிவிட்டான். இன்னும் 13 தேவையாக இருந்தன.  </p>
<p class="content"><img alt="" align="right" width="250" height="277" src="http://cdnw.vikatan.com/sakthi/2014/02/odunjh/images/p57a.jpg">துரியோதனனின் கொட்டிலில், 13 தூய வெண் பசுக்கள் இருப்பதை அவன் அறிந்தான். எனவே, துரியோதனனின் கவனத்தை ஈர்க்க விழைந் தான். அவன் பார்வையில் படும் வண்ணம், கறுப்பு நிறக் குதிரை ஒன்றில், நகர வீதிகளில் வலம் வந்தான். துரியோதனனுக்குக் குதிரைகள் என்றால், அபார மோகம். அந்தக் கறுப்புக் குதிரை அற்புதமாக இருக்கிற செய்தி, ஒற்றர்கள் மூலம் அவனுக்கு எட்டியது. துரியோதனனுக்கு அந்த அழகிய குதிரையைத் தன்வசமாக்கிக்கொள்ள ஆசை பிறந்தது. யாசகனை அழைத்துவரச் சொன்னான். யாசகனும் வந்தான். துரியோதனனின் விருப்பத்தை அறிந்து, சூதாட்டத்தின் மூலம் குதிரையை அவன் பெற்றுக் கொள்ளலாம் என்று சொன்னான் யாசகன். சூது தொடங்கியது.</p>
<p class="content">யாசகனின் பகடைகள் உருள ஆரம்பித்தன. குதிரையின் வாலிலிருந்து ரோமம் ஒன்றைக் கிள்ளிப் பணயமாக வைத்தான் அவன். அதற்குச் சமமாக துரியோதனன் ஏழு குதிரைகளை வைத்தான். ஆனால் யாசகனோ, தன் குதிரைக்குச் சமமானவை 13 வெண் பசுக்கள் என்றான்.  துரியோதனனும் ஆசையின் பிடியில் தலையசைத்தான். கைநொடிக்கும் நேரத்தில் யாசகன் வென்றான். குதிரையை இழுத்துக்கொண்டு, பசுக்களையும் ஓட்டிக்கொண்டு அரண்மனையைவிட்டு வெளியேறினான்.</p>
<p class="content">அந்த யாசகனின் மார்பைப் பிளக்கவேண்டும் எனும்படியாக உக்கிரம் கொண்டான் துரியோதனன். ஆறுதல் தேடி சகுனியிடம் சென்றான்.</p>
<p class="content">துரியோதனனின் உடலசைவு மொழிகளைக்கூடத் துல்லியமாக அறிந்தவன் சகுனி. நடந்தவற்றைக் கேட்டறிந்தான். ''மருமகனே! நீ நினைப்பதுபோல உன்னோடு பகடை ஆடியவன் சாதாரணமானவன் அல்ல. உன்னைப் போரில் சிக்கவைத்து வெற்றி பெற்றிருக்கிறான். ஆயினும், கவலைப்படாதே! உனக்குப் பக்கபலமாக நான் இருக்கிறேன்' என்று துரியோதனனை அமைதிப்படுத்தினான்.  </p>
<p class="content">இருட்டுவதற்கு முன்பு அந்த யாசகனை மீண்டும் அரண்மனைக்கு அழைத்து வரச்செய்தான். வந்தவனை சகுனி வெகுவாகப் பாராட்டினான்.</p>
<p class="content">''நீ எத்தனை பசுக்களை வென்றிருக்கிறாய்?'</p>
<p class="content">''பதின்மூன்று!'</p>
<p class="content">''ஆனால், நீ அழைத்துச் சென்றது 14 என்று துரியோதனன் சொல்லு கிறான். உன்னிடம் அதிகமாக உள்ள ஒரு வெண் பசுவை திருப்பித் தந்துவிடு!'</p>
<p class="content">''இல்லை. நான் 13 பசுக்களைத்தான் சூதில் வென்றேன்!'</p>
<p class="content">சகுனி துரியோதனனிடம் கேட்டான்... ''நிஜமா?'</p>
<p class="content">துரியோதனன் பதில் பேசவில்லை.</p>
<p class="content">''நீ ஓட்டிச் சென்ற ஒரு பசுவின் கர்ப்பத்தில் வளரும் கன்றைக் கணக்கில் சேர்க்க மறந்துவிட்டாய். அது எங்களுக்கு உரியது. அதைத் தந்துவிட்டு, பசுவை அழைத்துப் போ!' என்றான் சகுனி.</p>
<p class="content">யாசகன் தடுமாறினான். ''கர்ப்பத்தில் உள்ள பசுங்கன்றை எப்படித் தருவது?'</p>
<p class="content">''காத்திரு! அது கன்று ஈனும் வரை காத்திரு. அல்லது, உனக்குத் திறமை இருந்தால், அதையும் சூதில் வென்றுவிடு!''</p>
<p class="content">சகுனியுடன் அந்த யாசகன் சூதாடுவதாக ஒப்புக்கொண்டான். பகடை உருண்டது. அவன் கேட்ட எண்ணில் பகடை விழுந்தது. ஒரு பசுவைத் தோற்றான் யாசகன். இப்படியே  நூறு வெண் பசுக்களையும், தனது குதிரையையும்கூட அவன் சகுனியிடம் இழந்துவிட்டான்.  </p>
<p class="content">அவனிடம் சகுனி, ''நீ யாரிடம் அதிகப் பசுக் களைச் சூதாடி வென்றாய்?' என்று கேட்டான்.</p>
<p class="content">''தர்மரிடம்.'</p>
<p class="content">''எத்தனை?'</p>
<p class="content">''இருபத்தொன்று.'</p>
<p class="content">சகுனிக்கு மகிழ்ச்சி தாங்கவில்லை. நூறு பசுக்களையும் அவனுக்கு யாசகம் தந்து அனுப்பி வைத்தான். துரியோதனன் புரியாமல் விழித்தான்.</p>
<p style="text-align: center"><img alt="" align="middle" width="500" height="578" src="http://cdnw.vikatan.com/sakthi/2014/02/odunjh/images/p57b.jpg"></p>
<p class="content">சகுனி சொன்னான்... ''ஒரு யாசகனால் தர்மனோடு சூதாடி அரிய 21 வெண் பசுக்களை வெல்ல முடிந்திருக்கிறது. அவன் நமக்கு வழிகாட்டியிருக்கிறான். தர்மனைச் சூதாட விருந்துக்கு அழைக்கவேண்டும்.  நீயல்ல;  உன் தந்தை. நாம் எந்தச் சிரமமும் இல்லாமல், அவர் கள் நாட்டையே வென்றுவிடலாம். நீ பட்ட அவமானங்களுக்குப் பழி தீர்த்துவிடலாம்.''</p>
<p class="content">பாண்டவர்களைப் போரில் வெல்வது கடினம், சூதில் வெல்வது எளிது என்பதை சகுனி உணர்ந்தது அப்போதுதான்.</p>
<p class="content">எவ்வளவு உயர்ந்த நெறிபடைத்தவனாக இருந்தாலும், ஒரு சின்ன பலவீனம் ஒருவனை வீழ்த்திவிடும் என்பதற்கு தர்மன் சாட்சி!  </p>
<p class="content">பாரிஜாத மலர் பற்றி ஒரு கதை உண்டு.</p>
<p class="content">ஒரு நாள், நாரதர் துவாரகைக்கு வந்தார். அவர் கையில் ஒரு பாரிஜாத மலர் இருந்தது. கிருஷ்ணரிடம் அவர் அதைக் கொடுத்து, ''இந்த மலர் மிகவும் அழகாக இருக்கிறது. மலர்களை மிகவும் விரும்புகிற ருக்மிணிக்கு தாங்கள் இதைத் தரலாம், அல்லவா?'' என்று கேட்டார்.</p>
<p class="content">கிருஷ்ணர் ரொம்பவும் சந்தோஷமாக அந்த மலரை எடுத்துக்கொண்டு ருக்மிணியின் மாளிகைக்குப் போனார். அதற்குள் குறும்புக்கார நாரதர், கிருஷ்ணரின் மற்றொரு மனைவியான சத்யபாமாவின் இல்லத்துக்கு ஓடினார். முகத்தைச் சோகமாக வைத்துக் கொண்டார்.</p>
<p class="content">''முனிவரே! ஏன் வேதனையோடு இருக்கிறீர்கள்?' என்று கேட்டாள் பாமா.</p>
<p class="content">''இந்திரன் தோட்டத்திலிருந்து ஒரு பாரிஜாத மலரை கிருஷ்ணனுக்காகக் கொண்டு வந்தேன். 'உங்களுக்குப் பிரியமான மனைவிக்கு இதைத் தாருங்கள், பிரபுவே!’ என்று சொன்னேன்.  அதை அவர் உனக்குத் தருவார் என்று நினைத்தே அப்படிச் சொன்னேன். ஆனால், அவரோ அதை ருக்மிணியிடம் கொண்டு போய்க் கொடுத்துவிட்டார்!'' என்று கோள் மூட்டினார் நாரதர்.  </p>
<p class="content"><img alt="" align="right" width="250" height="277" src="http://cdnw.vikatan.com/sakthi/2014/02/odunjh/images/p57a.jpg">ஆத்திரம் அடைந்தாள் சத்யபாமா. ''அந்த மலரை நான் கைப்பற்றாமல் விடமாட்டேன்'' என்றாள்.  ''அமைதியாக இரு! ஒற்றை மலரை வைத்துக் கொண்டு என்ன செய்யப் போகிறாய்? உன் மீது கிருஷ்ணருக்கு உண்மையான பிரியம் இருந்தால், தேவலோகத்திலிருந்து அந்த மரத்தையே அல்லவா உன்னிடம் கொண்டு வந்து தரவேண்டும்?'' என்றார் நாரதர்.</p>
<p class="content">சத்யபாமா கிருஷ்ணரிடம் சென்று, அவரை உலுக்கியெடுத்தாள்.  ''உங்களுக்கு என்னைவிட ருக்மிணியைத்தானே அதிகம் பிடித்திருக்கிறது?'' என்று கோபப்பட்டாள். கிருஷ்ணரால் அவளைச் சமாதானம் செய்ய முடியவில்லை.</p>
<p class="content">''உங்கள் சமாதானம் எதுவும் எனக்கு வேண்டாம். என் மீது உங்களுக்குப் பிரியம் இருந்தால், அந்தப் பாரிஜாத மரத்தையே கொண்டு வரவேண்டும். இல்லாவிட்டால் பட்டினி கிடப்பேன்'' என்றாள்.  </p>
<p class="content">கிருஷ்ணர் அமராவதிக்குப் பறந்தார். இரவு நேரத்தில் திருட்டுத்தனமாகத் தோட்டத்தில் நுழையும்போது, காவலர்கள் அவரைக் கையும் களவுமாகப் பிடித்துவிட்டார்கள்.  தேவேந்திரன் முன் கொண்டுபோய் நிறுத்தினார்கள்.  </p>
<p class="content">இந்திரன் அவரைப் பார்த்ததும் ஆச்சரியப் பட்டான்.  நடந்ததைச் சொன்னார் கிருஷ்ணர். இந்திரன், ''சரிதான்... மனைவிகள் சமாசாரமா?' என்று சொல்லிச் சிரித்துவிட்டு, மரத்தைக்  கொடுக்க ஆணையிட்டான்.</p>
<p class="content">'இந்த மரத்தைக் கொண்டுபோய் பாமா வுக்குக் கொடுத்தால், ருக்மிணிக்கு கோபம் வரும். இன்னொரு மரத்துக்கு நான் என்ன செய்வேன்!’ என்று கிருஷ்ணர் யோசித்தார். அவருக்கு ஒரு தீர்வு தோன்றியது.</p>
<p class="content">கிருஷ்ணன் வெகு தந்திரசாலி!  அவருடைய இரு மனைவியரின் தோட்டங்களும் அருகருகே இருந்தன. சத்யபாமாவின் தோட்டத்தில் மரம் இருக்கும்படியும், பூக்கள் உதிரும் கிளைகள் ருக்மிணியின் தோட்டத்தில் இருக்கும்படியும் சாமர்த்தியமாகப் பாரிஜாத மரத்தை நட்டு வைத்தார். காலையில் பொழுதுவிடிந்ததும் பாரிஜாத மலர்களைச் சேகரித்தவள் ருக்மிணிதான்.</p>
<p class="content">புனைவாக இருந்தாலும், எவ்வாறு சாதுர்யமாக ஒரு பிரச்னையைத் தீர்ப்பது என்பதை இந்தக் கதை விளக்குகிறது.  </p>
<p class="content">தீர்க்கமுடியாத பிரச்னைகளையும், கொஞ்சம் மாற்றி யோசித்தால் சுலபமாகத் தீர்க்க முடியும்.</p>
<p class="content">ஒரு சீமாட்டி தன் ஓவியத்தைப் பெரிதாக வரைந்து வீட்டில் மாட்டவேண்டும் என்று ஆசைப்பட்டு, பிரபல ஓவியர் ஒருவரிடம் சென்றாள். அவரும் அவளைத் தத்ரூபமாக வரைந்தார். ஆனாலும், அவளுக்குத் திருப்தி இல்லை. ''இந்த உருவம் என்னைப் போலவே இல்லை. அப்படி இருந்திருந்தால், என்னுடைய நாய் அந்த ஓவியத்தைப் பார்த்ததுமே அடையாளம் கண்டு வாலாட்டியிருக்குமே?'' என்றாள். பின்பு ஓவியர் அந்தப் படத்தில் சில நுட்பமான மாறுதல்களைச் செய்து கொடுத்து அனுப்பினார்.</p>
<p class="content">ஒரு வாரம் கழித்து, அவள் மீண்டும் வந்தாள். ''என் நாய் இப்போதும் வாலாட்டவில்லை. சரியில்லாத இந்த ஓவியத்தை நான் வாங்கிக் கொள்ள மாட்டேன்'' என்று அடம் பிடித்தாள். தான் அந்த ஓவியத்தை இன்னும் மெருகேற்றி வைப்பதாகவும், மறு வாரம் வந்து பார்க்குமாறும் அந்த ஓவியர் சொன்னார்.</p>
<p class="content">அதன்படி, அடுத்த வாரமும் அவள் தனது நாயோடு வந்தாள். இந்த முறை அவளின் நாய் வேக வேகமாக வாலாட்டிக்கொண்டு, ஓவியத்தின் அருகில் சென்றது; அந்தச் சட்டங்களை நக்கியது. அந்தப் பெண்மணிக்கு ஆனந்தம் தாங்க முடியவில்லை. திருப்தியான திருப்தி! பேசிய தொகைக்கு மேலேயே பத்தாயிரம் ரூபாய் அதிகம் கொடுத்து, அதை வாங்கிச் சென்றாள்.  </p>
<p class="content">ஓவியரின் உதவியாளர், ''இந்த ஒரு வாரத்தில் நீங்கள் ஓவியத்தில் எந்த மாற்றமும் செய்ததாக எனக்குத் தெரியவில்லையே! பின்பு எப்படி, அந்த நாய் அதைப் பார்த்து வாலாட்டியது?' என்று குழப்பத்துடன் கேட்டார்.</p>
<p class="content">''நாய்க்கு வண்ணங்கள் எல்லாம் தெரியாது. அந்தச் சீமாட்டி முட்டாள்தனமாகப் பேசு கிறாள். இப்படிப்பட்டவர்களைத் தந்திரமாகத்தான் எதிர்கொள்ளவேண்டும். நான் ஓவியத்தின் சட்டத்தில் மாமிசத்தைத் தடவி வைத்திருந்தேன். அந்த மணத்துக்காகக்தான் நாய் ஓடிவந்து அந்த ஓவியத்தை நக்கியது. அதை அவள், தனது நாய் தன்னை ஓவியத்தில் அடையாளம் கண்டுகொண்டதாக எண்ணி விட்டாள்!' என்றார் ஓவியர்.</p>
<p class="content">புரியாதவர்களுக்குப் புரிய வைக்க மாற்றி யோசிப்பது அவசியம்!</p>
<p style="text-align: right"><span style="color: #ff0000"><strong>(இன்னும் மேலே...)</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தமிழ் வாழ்க!</div>
<div class="subtitle1">நாளை நமக்காக!</div>
<div class="subtitle2">திருப்பூர் கிருஷ்ணன், ஓவியம்: மகேஸ்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><u><strong>நாம்</strong></u></span> கடந்துவந்த காலங்கள் சிலவற்றை இப்போது நினைத்துப் பார்த்தால் ஆச்சரியமாக இருக்கிறது. இப்படியும் ஒரு காலம் இருந்ததா என்று மனம் யோசனையில் ஆழ்கிறது.</p>
<p class="content">அப்படியொன்றும் மிகப் பழங்காலம் அல்ல அது. ஓரளவு அண்மைக் காலம்தான். அப்படியான ஓர் அண்மைக் காலத்தில்தான் இந்தி எதிர்ப்பு, தமிழகமெங்கும் அலையடித்தது. 'இந்தி ஒழிக!’ என்ற முழக்கம் பள்ளிகளிலும் கல்லூரிகளிலும் விண்ணை அதிர வைத்தது. இந்தி எதிர்ப்புக்காக நீண்ட நெடிய ஊர்வலங்கள் நடந்தன. அதன்பொருட்டுத் தீக்குளித்து உயிரிழந்த இளைஞர்கள்கூட உண்டு. மொழிப் போர்த் தியாகிகள் என்று அவர்களை நாம் கௌரவித்தோம். அது கடந்த காலம்.</p>
<p class="content">ஆனால், இப்போது அந்த அலையின் சிறுவீச்சைக் கூடக் காணோம். அந்த எதிர்ப்பலை முற்றிலுமாக அடங்கிவிட்டது.</p>
<p class="content">காலம் வேகமாக மாறுகிறபோது, உணர்வுகளும் மாறத்தான் செய்கின்றன. யதார்த்தத்தை உணர்கிறபோது, நாம் கொண்ட லட்சியங்களின் அழுத்தம் சற்று மங்கித்தான் போகிறது. இந்தி எதிர்ப்பைத் தூண்டிய தலைவர்களின் குடும்பத்தாரே இந்தியைக் கற்று, மத்திய அரசில் செல்வாக்கு பெற விரும்புகிறார்கள்.  </p>
<p class="content"><img align="left" width="120" height="142" alt="" src="http://cdnw.vikatan.com/sakthi/2014/02/odunjh/images/p70a.jpg">உண்மையில், இந்தி எதிர்ப்பு என்ற சொற்றொடரே சரியல்ல; அது இந்தி ஆதிக்க எதிர்ப்பு என்றுதான் இருந்திருக்க வேண்டும்.</p>
<p class="content">ஒரு மொழி மற்ற மொழியினரிடம் ஆதிக்கம் செலுத்துவது எதற்காக? அவரவர் மொழி அவரவருக்கு என்று எல்லா மொழியினரும் ஆனந்தமாக வாழ வேண்டியதுதானே?</p>
<p class="content">வட இந்தியாவில் பணி புரிய இந்தி தேவைப்படுமானால், தமிழர்கள் தாமாக இந்தி கற்றுக்கொள்ளப் போகிறார்கள்.</p>
<p class="content">தேவை என்று வருகிறபோது, நாமாக விரும்பி ஒன்றைப் பயில்வது என்பது வேறு; நம் மேல் ஒன்றைத் திணிப்பது என்பது வேறு. அதனால்தான் இந்தி ஆதிக்கத்தை எதிர்த்து அத்தகைய உணர்வலைகள் அன்று தமிழகமெங்கும் எழுந்தன.</p>
<p class="content">ரயில் பலகைகளில் உள்ள இந்தி வார்த்தைகள் தார் பூசி அழிக்கப்பட்டன. இந்தி ஆதிக்கத்துக்கு ஆதரவாகப் பேசிய வட இந்தியத் தலைவர்களின் முகத்தில் கரிபூசிய உணர்வு அதன்மூலம் அன்றைய இளைஞர்களுக்கு ஏற்பட்டது. பள்ளிகளிலிருந்து இந்தி முற்றிலுமாக விரட்டி அடிக் கப்பட்டது.</p>
<p class="content">'இந்தி குதிரை பாஷை; அதனால்தான் அதன் ஒவ்வொரு வாக்கியமும் ஹை ஹை என்று முடிகிறது!’ என மேடைகளில் பேசி னார் கண்ணதாசன். 'இந்தி குரங்கு பாஷை. அதனால்தான் அதன் எல்லா எழுத்துக்களும் மேலே ஒரு கொம்பைப் பிடித்துக் கொண்டு தொங்குகின்றன!’ என்று சொல்லிச் சிரிக்க வைத்தார்.</p>
<p class="content">பலரின் தாய்மொழியாக உள்ள ஒரு மொழி குறித்துத் தாம் அவ்விதம் கேலி பேசியதற்காக பின்னாளில் அவர் மனம் வருந்தினார். இந்தி எதிர்ப்பு அவர் மனத்திலிருந்து முற்றிலுமாக அகன்றுவிட்டது. ஒரு மொழியின் உன்னதப் படைப்பாளி எப்படி இன்னொரு மொழியை வெறுப்பவனாக இருக்க இயலும்? அப்படி வெறுப்பவனால் எப்படிப் படைப்பிலக்கியம் படைக்க முடியும்?</p>
<p class="content">இன்றைய இளைஞர்கள் சரியாகவே யோசிக்கிறார்கள். நாம் இந்தி ஆதிக்கத்தை எதிர்க்கலாம்; ஆனால், இந்தி மொழியைப் பழிக்கலாமா என்று சிந்திக்கிறார்கள்.  </p>
<p class="content">'தமிழ் ஒழிக!’ என்று யாரேனும் சொன்னால், நமக்கு எவ்வளவு கோபம் வரும்? அதே கோபம்தானே 'இந்தி ஒழிக!’ என்று சொல்லும்போது, இந்தியைத் தாய்மொழியாகக் கொண்ட மக்களுக்கும் ஏற்படும்? 'தாய்ப்பால் தமிழ் இருக்க, நாய்ப்பால் இந்தி எதற்கு?’ என்று சுவர்களில் எழுதி வைத்திருந்தோமே, அதைப் படித்து அவர்கள் எவ்வளவு மனம் வருந்தியிருப்பார்கள்?</p>
<p class="content">நாம், இந்தியைத் தாய்மொழியாகக் கொண்டு, தமிழகத்தில் வாழும் இந்தியர்களோடு இணைந்து வாழ்கிறோம். இந்தக் கூட்டுறவுக்கு மொழி வெறுப்பு உதவாது. மத நல்லிணக்கம் போல் மொழி நல்லிணக்கமும் மிக அதிகமாகத் தேவைப்படும் காலம் இது.</p>
<p style="text-align: center"><img align="middle" width="380" height="568" alt="" src="http://cdnw.vikatan.com/sakthi/2014/02/odunjh/images/p70.jpg"></p>
<p class="content">மும்பையில் இந்தியைத் தாய்மொழியாகக் கொண்ட மக்களோடு நம் தமிழர்கள் நட்பும் உறவும் கொண்டு இணைந்து வாழ்கிறார்கள் என்பதையும் நாம் கவனத்தில் கொள்ள வேண்டும்.</p>
<p class="content">பெங்களூர்- அல்சூரில் அப்போதைய தமிழக முதலமைச்சர் கருணாநிதி 2009 ஆகஸ்ட் 9-ம் தேதியன்று, கர்நாடக முதலமைச்சராக இருந்த எடியூரப்பா முன்னிலையில், திருவள்ளுவர் சிலையைத் திறந்து வைத்தார். சென்னை- அயனாவரம் பூங்காவில் கருணாநிதி முன்னிலையில், எடியூரப்பா சர்வக்ஞர் சிலையைத் திறந்து வைத்தார். மொழி நல்லிணக்கம் உருவாவதற்கு, இரண்டு உயர்ந்த பழங்கவிஞர்களின் சிலைத் திறப்பின் மூலம் அடிக்கல் நாட்டப்பட்டிருப்பதாகவே இந்த நிகழ்வுகளை நாம் கொள்ள வேண்டும்.</p>
<p class="content">'பிறநாட்டு நல்லறிஞர் சாத்திரங்கள் தமிழ்மொழியில் பெயர்த்தல் வேண்டும்!’ என்று பாரதி சொன்னது ஏன்? நம் மொழியில் இல்லாதவை பிற மொழியில் இருக்கக்கூடும் என்பதை உணர்ந்துதானே? ஷேக்ஸ்பியர், காளிதாஸன் ஆகியோரின் கவிதைகளை மொழிபெயர்த்து, அதையும் தமிழுக்குக் கொண்டுவந்து தமிழை மேலும் வளப்படுத்த வேண்டும் என்பதுதானே பாரதியின் விருப்பம்! தனித்தமிழ் அன்பரான மறைமலை அடிகள், காளிதாஸனின் சாகுந்தலத்தைத் தமிழில் மொழிபெயர்த்தது அந்தக் கண்ணோட்டத்தில்தானே?</p>
<p class="content">குமரகுருபரர் காசிக்குச் சென்றார். அங்கே, தமது அற்புதமான இந்திப் புலமை காரணமாக, இந்தியில் கம்பராமாயணச் சொற்பொழிவுகள் நிகழ்த்தினார். அதைத் தொடர்ந்து வந்து கேட்டு மெய்ம்மறந்தார் ராம பக்தர் ஒருவர். மாபெரும் கவிஞரான அவர், கம்பராமாயணம் போல் இந்தியில் ஒரு ராமாயணம் இல்லையே என ஏங்கினார். அந்த ஏக்கத்தின் காரணமாகத் தாமே தம் தாய்மொழியான இந்தியில் ஒரு ராமாயணம் இயற்றி, இந்தி இலக்கிய உலகில் அழியாப் புகழ்  பெற்றார். அவர்தான் துளசிதாஸர்.</p>
<p class="content">துளசி ராமாயணத்துக்கு உத்வேகம் கொடுத்தது கம்பராமாயணம் என்பதில் நமக்குப் பெருமை. அந்தத் துளசி ராமாயணத்தைப் படித்து, குறைந்தபட்சம் அதன் தமிழ் மொழிபெயர்ப்பையாவது படித்து நாம் அனுபவித்தால்தானே, எவ்வகையில் எல்லாம் துளசிதாஸர் கம்பனைத் தொட்டும் மாறுபட்டும் சென்றிருக்கிறார் என்பதை நாம் உணர்ந்து மகிழ முடியும்? இந்தியை வெறுத்தால் துளசி ராமாயணத்தின் நயங்களை நாம் அனுபவிப்பது எப்படி?</p>
<p class="content">ஏழு வார்த்தைகளில் திருவள்ளுவர் சொன்ன திருக்குறளை நாம் அனுபவிக்கிறோம். எட்டு வார்த்தைகளில் கபீர்தாஸ் சொன்ன தோஹாக்களை நாம் அனுபவிக்க வேண்டாமா?</p>
<p class="content">பிறமொழி வெறுப்பு என்பது உண்மையான தாய்மொழிப் பற்று ஆகாது. தாய்மொழியை நன்கு கற்பதே சரியான தாய்மொழிப் பற்று.</p>
<p class="content">தமிழ் உணர்வுகளைத் தூண்டிய கட்சிகள் தமிழ்நாட்டில் உண்டு. ஆனால், அந்தக் கட்சிகளின் தொண்டர்களில் எத்தனை பேருக்குத் தொல்காப்பியரையும் இளங்கோவையும் புதுமைப்பித்தனையும் அழகிரிசாமியையும் தெரியும்? தமிழறிவு இல்லாத வெற்றுத் தமிழ்ப் பற்றால் என்ன பயன்? அது வெறும் அரசியல்.</p>
<p class="content">அண்மையில், பாலுமகேந்திராவின் இயக்கத்திலும் நடிப்பிலும் 'தலைமுறைகள்’ என்றொரு படம் வந்திருக்கிறது. உண்மையான தமிழ்ப் பற்று என்ன என்பதை அந்தப் படம் பொட்டிலடித்தாற்போல் சித்திரிக்கிறது. தமிழர்கள் வீட்டில் ஆங்கிலத்தில் ஏன் பேசிக் கொள்ளவேண்டும்? தாய்மொழியான தமிழ் என்ன பாவம் செய்தது? எந்த ஆங்கிலேயராவது வீட்டில் தமிழில் பேசிக் கொள்கிறார்களா? இவ்விதம் நம்மை யோசிக்க வைக்கிறது அந்தப் படம்.</p>
<p class="content"><img align="right" width="300" height="351" alt="" src="http://cdnw.vikatan.com/sakthi/2014/02/odunjh/images/p70b.jpg">'தமிழில் உள்ள திருமூலர், பட்டினத்தார் போன்றோரின் இலக்கியங் களைத் தமிழர்கள் பயிலாவிட்டால், அவர்களின் பாரம்பரிய சொத்தைப் பற்றி அவர்கள் அறிந்துகொள்ளாவிட்டால், அவர்கள் தமிழர்களாக இருந்து என்ன பயன்?’ என்று கேள்வி கேட்கிறது அந்தப் படம். தமிழ்ப் பற்றை உயர்த்திப் பிடிக்கும் அந்தப் படம், பிறமொழி வெறுப்பை ஒருசிறிதும் தூண்டவில்லை. பேரனுக்குத் தமிழ் கற்றுத் தரும் தாத்தா, அந்தப் பேரனிடமிருந்தே ஆங்கிலம் கற்கத் தயாராக இருக்கிறார். இந்தப் படம் சொல்லும் செய்திகளை இளைஞர்கள் உள்வாங்கிக் கொள்ள வேண்டும்.</p>
<p class="content">கணிப்பொறியிலும் கைபேசியிலும் தமிழைக் கொண்டுவந்து விட்டோம். இன்னும் தோன்றும் எல்லா விஞ்ஞானப் புதுமைகளையும் தமிழில் அறிமுகப்படுத்த வேண்டும்.</p>
<p class="content">மொழிப் பற்று வேறு; மொழி வெறி வேறு. மொழிப் பற்று நம் மொழியை வளப்படுத்தும். மொழி வெறி அடுத்த மொழியினரின் மனத்தைக் காயப்படுத்தும். நாம் அடுத்த மொழியினரைக் காயப்படுத்துவானேன்?</p>
<p class="content">ஏற்கெனவே ஏற்படுத்திய காயங்களுக்கு இனியாகிலும் மருந்திடுவோம். மொழி நல்லிணக்கத்தை வளர்ப்போம். தமிழில் பேசி, தமிழில் எழுதி, தமிழில் படித்து, தமிழைப் படித்து தமிழர்களாக வாழ்வோம். இதுவே சரியான தாய்மொழிப் பற்று!</p>
<p style="text-align: right"><span style="color: #ff0000"><strong>(சிறகு விரிப்போம்)</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கலகல கடைசிப் பக்கம்</div>
<div class="subtitle1">ஆனந்தத்தைத் தேடாதீங்க! </div>
<div class="subtitle2">வீயெஸ்வி, ஓவியம்: சசி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>''ஹலோ </strong></span>சார், எப்படி இருக்கீங்க?''</p>
<p class="content">- இந்தக் கேள்விக்கு மூன்று விதமான பதில்கள் புழக்கத்தில் உள்ளன.</p>
<p class="content">''நல்லா இருக்கேன்...'' என்று 'நல்லா’வுக்கு அழுத்தம் தந்து பதில் அளித்துப் பல் இளிப்பர் சிலர்.</p>
<p class="content">''ஆண்டவன் புண்ணியத்துல ஆனந்தமா இருக்கேன் சார்...'' என்று ஒரு சிலர் சொல்லும்போது, அவர்கள் 'குறையன்றும் இல்லை...’ பாடுவது போலிருக்கும்.</p>
<p class="content">வேறு சில பிரகஸ்பதிகள் உண்டு. எந்நாளும் நான்கு நாள் தாடியுடன் காணப்படும் இவர்கள், எந்நேரமும் முகத்தைத் தொங்கப் போட்டுக்கொண்டு நிரந்தர சோகத்துடன் திரிவர். எப்போது நலம் விசாரித்தாலும், ''ம்... என்னத்தச் சொல்றது! என்னமோ இருக்கேன், போங்க! ஏதோ வண்டி ஓடிட்டிருக்கு!'' என்பதுதான் இவர்களின் பதிலாக இருக்கும்.</p>
<p class="content">பங்களா, பகட்டு வாழ்க்கை, பர்ஸ் நிறையப் பணம்... இவை மட்டுமே பலரின் சந்தோஷத்துக்கான அடையாளங்களாக உள்ளன. இவற்றில் எது ஒன்றில் சிறிது குறைவு தென்பட்டாலும், வாழ்க்கையே போச்சு என்பதான முடிவுக்கு இவர்கள் வந்துவிடுவார்கள்.</p>
<p class="content">சரி, இவை சந்தோஷ அடையாளங்கள் இல்லை எனில், ஆனந்தம் கிடைப்பதுதான் எங்கே? இதோ, சுவாமி பார்த்தசாரதி சொன்ன ஒரு குட்டிக்கதையைக் கேளுங்கள்.</p>
<p class="content"><img align="left" width="300" height="251" alt="" src="http://cdnw.vikatan.com/sakthi/2014/02/odunjh/images/p98.jpg">ரயிலில் இருவர் பயணம் செய்கிறார்கள். ஒருவர், பணக்கார வியாபாரி; மற்றவன் திருடன். தன் பையிலிருந்து கத்தை கத்தையாக ரூபாய் நோட்டுகளை எடுத்து, எண்ணுவதற்கு ஆரம்பித்தார் வியாபாரி. திருடனுக்குக் குறுகுறுவென்று இருந்தது. பணத்தில் நாட்டமில்லாத யோக்கியன் போல் எழுந்து, பாத்ரூம் பக்கம் போனான் அந்த பலே திருடன். அவன் திரும்பியதும், வியாபாரி ஒரு நடை டாய்லெட் பக்கம் சென்று வந்தார்.</p>
<p class="content">வந்தவர், ஒரு புன்னகையோடு திருடனுக்கு குட் நைட் சொல்லிவிட்டுப் படுத்துக்கொண்டார். அவர் நன்கு தூங்கட்டும் என்று அந்தத் திருடன் காத்திருந்தான். கம்பார்ட்மென்ட்டே உறக்கத்தில் ஆழ்ந்திருந்த நேரத்தில் மெள்ள எழுந்து, அந்த வியாபாரின் பெட்டி, பைகளைக் குடைந்தான் திருடன். பணத்தைக் காணவில்லை. இடுப்பில் முடிந்து வைத்திருக்கிறாரா என்றும் நைஸாகத் தடவி ஆராய்ந்தான். இல்லை. அத்தனை பணமும் எங்கேதான் மாயமாகிப் போனது?</p>
<p class="content">இரவு முழுவதும் திருடனுக்குத் தூக்கம் வரவில்லை. வியாபாரி குறட்டை விட்டுத் தூங்கிக்கொண்டு இருந்தார்.</p>
<p class="content">விடிந்தது. தூங்கி எழுந்த வியாபாரி, கொட்டக் கொட்டக் கண்விழித்தபடி உட்கார்ந்திருந்த திருடனுக்கு ஒரு ஹாய் சொல்லிவிட்டு, அவனது தலையணைக்கு அடியில் கைவிட்டு, பணத்தைச் சுற்றி வைத்திருந்த தனது மஞ்சள் பையை எடுத்துக்கொண்டார். 'ராத்திரி பூராவும் என் பணத்தைப் பத்திரமாக வைத்திருந்ததற்கு தேங்க்ஸ்!’ என்றார்.  </p>
<p class="content">இந்தத் திருடனைப் போலத்தான் நாமும், ஆனந்தம் நமக்குள்ளேயே இருப்பது தெரியாமல், வெளியே எல்லா இடங்களிலும் தேடிக்கொண்டு இருக்கிறோம்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வாழையாய் தழைக்கச் செய்யும் தை அமாவாசை வழிபாடு! </div>
<div class="subtitle1">முன்னோர் வழிபாடு! </div>
<div class="subtitle2">வித்யாவாரிதி சுப்ரமணிய சாஸ்திரிகள்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>இறந்த</strong></span> நம் முன்னோர்களுக்குச் சிரத்தையுடன் செய்யும் காரியமே சிராத்தம். சாதத்தைப் பிடித்து ஆறு பிண்டங்கள் வைத்து, எள், ஜலம், தர்ப்பை கொண்டு அவர்களை ஆராதிக்க வேண்டும். தந்தை, தாத்தா, முப்பாட்டன்கள், தாய், பாட்டி, கொள்ளுப் பாட்டி ஆகிய கோத்திர தாயாதிகளுக்கு ஒவ்வொருவரும் செய்யவேண்டிய மிக முக்கிய கடமையாகும் இது. இந்த ஆறு பிண்டங்களையும் ஒன்றாக இணைத்து காகத்துக்கு வைக்கும்போது, அது உண்ணுவதன் மூலம் நம் முன்னோர்களுக்கு அந்த ஆகாரம் செல்வதாக ஐதீகம்!</p>
<p class="content">சிராத்தம், தர்ப்பணம் செய்கிற நாட்களில், வீட்டு வாசலில் கோலம் இடக்கூடாது. பூஜையறையில் தீபம் ஏற்றக்கூடாது. அதேபோல், சிராத்தம் அல்லது தர்ப்பணம் செய்யும் முன்பு ஆண்களும் சரி, பெண்களும் சரி, நெற்றிக்கு இட்டுக்கொள்ளக் கூடாது. இவை, இறைவனை வழிபட நாம் செய்யும் காரியங்கள். பித்ருக்கள் வரும் நேரத்தில், இறை தொடர்புடைய இந்தக் காரியங்களைச் செய்வதைத் தவிர்க்க வேண்டும். காரணம், தெய்வத்தை வழிபடும் வேளையில், பித்ருக்கள் வரப் பயப்படுவார்கள் என்கிறது சாஸ்திரம்.</p>
<p class="content">ஒவ்வொரு மாதமும் அமாவாசை நாளில்தான் தர்ப்பணம் செய்ய வேண்டும்.  நம் முன்னோர் எந்தத் திதியில் இறந்தார்களோ, அந்தத் திதி மற்றும் அந்த பட்சம், அந்த மாதம் ஆகியவற்றில் சிராத்தம் செய்ய வேண்டும். இறந்த நாளில் செய்ய வேண்டிய சிராத்தத்தை ஒரு சிலர், இறந்த நட்சத்திரத்தில் செய்கிறார்கள். அதைத் தவிர்ப்பது உத்தமம். ஏனென்றால், அன்றைய தினம் திதி மாறி வர வாய்ப்பு உள்ளது. அதனால், இறந்த திதியில் சிராத்தம் செய்வதே சிறப்பு!</p>
<p class="content"><img align="left" width="120" height="142" alt="" src="http://cdnw.vikatan.com/sakthi/2014/02/odunjh/images/p93.jpg">மனிதர்கள் தாம் வாழும் காலத்தில், தான தருமங்கள் செய்து வருதல் வேண்டும். நம்மைப் பெற்ற தாய், தகப்பன் உயிருடன் இருக்கும் காலத்தில், அவர்களின் மனம் நோகாமல் நடந்து கொள்வதே மிகப் பெரிய தர்மம் ஆகும். இறந்த பின்பு செய்கின்ற தானத்தைவிட, இருக்கும்போது அவர்களுக்கு மூன்று வேளையும் நல்ல ஆகாரம் கொடுப்பதே மிகப் பெரிய தர்மம் என்கிறது  கருடபுராணம்.</p>
<p class="content">பாபம் என்றால் என்ன, அது யாரைச் சேரும் என்பதைப் பற்றி நமது வேதங்களும், உபநிஷத்துகளும் விரிவாகச் சொல்லியிருக் கின்றன. பொய் பேசுதல், பிறர் பொருளை அபகரித்தல், அல்லது அபகரிக்க நினைத்தல் போன்றவை தீய காரியங்களாகும். இவை எல்லாமே பாபம் என்று கருடபுராணம் சொல்கிறது.</p>
<p class="content">சிராத்தம், தர்ப்பணம், பித்ரு காரியம், படையல் என்றெல்லாம் பல்வேறு வார்த்தைகள் புழக்கத்தில் இருந்தாலும், அவை அனைத்தும் ஒன்றையே குறிப்பன ஆகும். நதிகள் பல இடங்களில் உற்பத்தியாகி, பல ஊர்களின் வழியாக வரும்போது, அவை ஆறு என்று பெயர் பெற்று சமுத்திரத்தில் கலக்கின்றன. அதுபோல், நாம் செய்கிற சிராத்தம், ஒவ்வொரு வருடமும் நம் முன்னோர் இறந்த திதியில் செய்யப்படுவது. தர்ப்பணம் என்பது ஒவ்வொரு அமாவாசை அன்றும் செய்யப்படுகிறது. படையல் என்பது வருடத்துக்கு ஒருமுறை செய்யப்படுவது. ஆனால் இவை அனைத்துமே இறந்த முன்னோர்களுக்காகச் செய்யப்படுகிற சடங்குகள். இவை நம் முன்னோர்களைச் சென்றடைந்து, அவர்களின் ஆத்மாக்களைக் குளிர்வித்து, நமக்கு அவர்களின் ஆசிகளைப் பெற்றுத் தரும் என்பது சத்திய வாக்கு.</p>
<p style="text-align: center"><img align="middle" width="550" height="222" alt="" src="http://cdnw.vikatan.com/sakthi/2014/02/odunjh/images/p93a.jpg"></p>
<p class="content">நவீன உலகம், விஞ்ஞான யுகம், கணினி யுகம் என்று காலம் வேகமாக மாறிவிட்டது. 'என் வாழ்க்கையே இயந்திரமயமாகிவிட்டது. தர்ப்பணம் செய்யவே நேரம் இல்லை’ என்று அங்கலாய்க்கிறார்கள் பலர். மாதத்தில் ஒரே ஒருமுறை வருகிற அமாவாசைக்கே இப்படிச் சொல்கிறார்கள். ஆனால், வருடத்துக்கு 96 முறை தர்ப்பணம் செய்ய வேண்டும் என்கிறது வேதம். ஆகவே, எந்தச் சாக்குப் போக்கும் சொல்லாமல், தட்டிக் கழிக்காமல் முன்னோரை உரிய காலத்தில் வழிபடுவது நமக்கு நன்மை பயக்கும் என்பதை மறந்து விடாதீர்கள்.</p>
<p class="content"><img align="right" alt="" src="http://cdnw.vikatan.com/sakthi/2014/02/odunjh/images/p93bn.jpg">இவை அனைத்தையும் செய்ய முடியவில்லை என்றாலும், ஆடி மாத அமாவாசை தர்ப்பணமும், தை மாத அமாவாசை தர்ப்பணமும் அவசியம் செய்ய வேண்டும். ஒவ்வொரு வருடமும் செய்யவேண்டிய சிராத்தம் விட்டுப்போனால் (தீட்டு ஏற்படுவதால்) மஹாளயபட்சம் அன்று தர்ப்பணம் செய்ய வேண்டும்.</p>
<p class="content">இந்தப் புனிதமான தர்ப்பணங்களை உத்தராயன, தட்சிணாயன காலங்களில் செய்யாமல் இருந்தால், குழந்தையின்மை, கருக்கலைவு, குடும்பத் தகராறு, ஆரோக்கியக் குறைபாடு, அகால மரணம், திருமணத் தடை, தீய பழக்கங்கள், ஊனமுற்ற குழந்தைப் பிறப்பு, மூளை வளர்ச்சிக் குறைவுள்ள குழந்தைப் பிறப்பு போன்ற விரும்பத்தகாத சம்பவங்கள் குடும்பத்தில் நடைபெற்று, நம் நிம்மதியைக் குலைத்துவிடும் என்கிறது சாஸ்திரம். இவை பித்ரு தோஷம், மாத்ரு தோஷம், நாதி தோஷம், பந்து தோஷம், புத்ர தோஷங்களாகத் திகழ்கின்றன. இவை முறையற்ற வாழ்க்கை, தேவையற்ற கோபம், மன உளைச்சல், மன அழுத்தம், தற்கொலைச் சிந்தனை, உடல்வலி போன்றவற்றை உருவாக்கி, நிம்மதியற்ற வாழ்க்கையைத் தந்துவிடும்.</p>
<p class="content">ஆத்மகாரகனாகிய சூரியனும், மனோகார கனாகிய சந்திரனும் ஒவ்வொரு மாதமும் ஒரு ராசியில் இணைவார்கள். இதையே அமாவாசை என்கிறோம். சூரியன் என்பதை பித்ருகாரகன் என்றும், சந்திரன் என்பதை மாத்ருகாரகன் என்றும் சொல்கிறது ஜோதிடம். ஆகவே சூரியன், சந்திரன் இணைகிற  அமாவாசையில்,  இறந்த தாய், தந்தை மற்றும் பித்ருக்களுக்கு தர்ப்பணம் கொடுத்து ஆராதிப்பது சிறப்பு என்கிறது சாஸ்திரம்.</p>
<p style="text-align: center"><img align="middle" width="550" height="425" alt="" src="http://cdnw.vikatan.com/sakthi/2014/02/odunjh/images/p93c.jpg"></p>
<p class="content">கிட்டத்தட்ட, நம் மூன்று தலைமுறையில் உள்ள முன்னோருக்குச் செய்கிற ஆராதனை, நம்மையும் நம் சந்ததியையும் இனிதே வாழ வைக்கும் என்கிறது கருடபுராணம்.</p>
<p class="content">தை அமாவாசை நாளில், அந்தப் புண்ணிய தினத்தில், நம் முன்னோருக்குச் செய்யும் கடமைகளைக் குறைவறச் செய்வோம். நம் குலம் தழைத்து, வாழையடி வாழையாய் வளமுடன் வாழ்வோம்!</p>
<p style="text-align: right"><span style="color: #000000"><strong>படங்கள்: </strong></span><span style="color: #ff0000"><strong>உ.பாண்டி, ச.இரா.ஸ்ரீதர்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வாழ்வை இனிமையாக்கும் விபூதிப் பிரசாதம்! </div>
<div class="subtitle1">எழுச்சூரில் எழுச்சி தரும் பூஜை! </div>
<div class="subtitle2">ஹரஹர... சிவசிவ..! </div>
<div class="subtitle3">வி.ராம்ஜி</div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><u><strong>செ</strong></u></span>ன்னை ஒரகடத்துக்கு அருகில் உள்ள எழுச்சூர் கிராமத்துக்கு எங்கிருந்தெல்லாமோ வந்து, அங்கே உள்ள ஸ்ரீநல்லிணக்கேஸ்வரரை தரிசித்து குடும்பத்திலும், பணியிடத்திலும் அனைவரிடமும் நல்லதொரு இணக்கமான சூழ்நிலையை ஏற்படுத்தித் தரவல்ல மகத்துவம் வாய்ந்த சிவனாரின் விபூதிப் பிரசாதத்தை பயபக்தியுடன் வாங்கி, நெற்றியில் இட்டுக்கொண்டு சிலிர்க்கிறார்கள் பக்தர்கள்.</p>
<p class="content">'குருவருள்... திருவருள்..!’ எனும் தொடர் மூலம் எழுச்சூர் ஸ்ரீநல்லிணக் கேஸ்வரர் தலத்துப் பெருமைகளையும், அங்கே வழங்கப்படும் விபூதிப் பிரசாதத்தின் மகிமைகளையும் சக்தி விகடன் மூலம் அறிந்து, ஆர்வம் மிகக் கொண்டும், பல்வேறு காரணங்களால் உடனடியாக எழுச்சூர் வந்து தரிசிக்க இயலாத பக்தர்களும் பயன்பெறும்வண்ணம், சக்தி விகடன் இதழோடு எழுச்சூர் கோயில் விபூதிப் பிரசாதத்தையும் அனுப்பி வைக்கலாமே என எண்ணம் கொண்டோம்.</p>
<p class="content">கடந்த 12.1.14 ஞாயிற்றுக்கிழமை அன்று, காலை 8 மணிக்கு சக்திவிகடன் சார்பில் வாசகர்களின் நலனுக்காகவும், உலக மக்களின் க்ஷேமத்துக்காகவும் சிறப்பு விபூதி அபிஷேகப் பிரசாத ஆராதனை விமரிசையாக நடைபெற்றது. சென்னை, காஞ்சிபுரம், வேலூர், ஓசூர் எனப் பல ஊர்களில் இருந்தும் ஐந்நூற்றுக்கும் மேற்பட்ட வாசகர்கள் வந்திருந்தனர்.</p>
<p class="content">சக்திவிகடன் நடத்துகிற எந்தவொரு நல்ல விஷயத்திலும் தானும் ஆர்வத்தோடு முன்வந்து பங்கெடுத்துக்கொள்ளும் ஸ்ரீகாளிகாம்பாள் கோயிலின் ஸ்ரீசண்முக சிவாச்சார்யர் இந்த முறையும் உற்சாகத்துடன் முன்வந்தார். தம் தந்தையார் பெயரில் இயங்கி வரும் ஸ்ரீசாம்பமூர்த்தி சாரிட்டபிள் டிரஸ்ட் மூலம், எழுச்சூர் ஸ்ரீநல்லிணக்கேஸ்வரருக்கான விபூதி அபிஷேகத்துக்குத் தேவையான விபூதியை வழங்கி உதவினார்.</p>
<p style="text-align: center"><img alt="" align="middle" width="600" height="513" src="http://cdnw.vikatan.com/sakthi/2014/02/odunjh/images/p96a.jpg"></p>
<p class="content">முன்னதாக, ஸ்ரீநல்லிணக்கேஸ்வரருக்கு சந்தனம், பன்னீர், பஞ்சாமிர்தம், பால், தயிர் என அபிஷேகங்கள் நடந்தன. பின்னர், சிவலிங்கத் திருமேனி முழுவதும் விபூதியால் அபிஷேகித்து, அலங்கரிக்கப்பட்டது. 'பூசுவதும் வெண்ணீறு பூண்பதுவும் பொங்கரவம்’ என மாணிக்கவாசகர் திருவாசகத்தில் அருளியதும், 'மந்திரமாவது நீறு வானவர் மேலது நீறு சுந்தரமாவது நீறு துதிக்கப்படுவது நீறு’ என்று திருஞானசம்பந்தர் பாடியதும் நினைவுக்கு வர... சிலிர்த்துப் போனோம். கூடவே, சென்னை தாம்பரம் பஜனை மண்டலிக் குழுவினர் வாத்தியக் கருவிகளுடன் வந்து சிவனாரைப் போற்றும் பாடல் களைப் பாட, மெய்யுருகிப் போனார்கள் வாசகர்கள்.</p>
<p class="content">அதையடுத்து, காஞ்சி சங்கர மடத்தின் 54-வது பீடாதிபதியான ஸ்ரீவியாஸாசல சுவாமிகளின் அதிஷ்டானத்தின் மேலிருந்த சிவலிங்கத் திருமேனிக்கு விபூதி அபிஷேகம் செய்யப்பட்டது. பிறகு, இனிக்க இனிக்க சர்க்கரைப் பொங்கலும், மணக்க மணக்க வெண் பொங்கலும் பிரசாதமாக வழங்கப்பட்டன.</p>
<p class="content">''சக்திவிகடன்ல வர்ற எல்லாக் கோயில்களுக்கும் போய் தரிசனம் பண்றதை வழக்கமா வைச்சிருக்கோம். இன்னிக்கு எழுச்சூர் கோயில்ல சக்திவிகடன் நடத்துற பூஜைல கலந்துக்கறதுல ரொம்பவே சந்தோஷமும் மனநிறைவும் எங்களுக்கு!'' என்று ஒரு குடும்பமே உற்சாகத்துடன் உணர்ச்சிவசப்பட்டுச் சொன்னது. அந்தக் குடும்பத்தார் வேறு யாருமில்லை... ஆனந்த விகடன் மூலம் 'தில்லானா மோகனாம்பாள்’ எனும் அற்புதமான கதையை தமிழகத்துக்குத் தந்த கொத்த மங்கலம் சுப்பு அவர்களின் மகன், மருமகள், மகள், மருமகன், பேரக் குழந்தைகள் ஆகியோர்தான்!</p>
<p class="content">இதேபோல், இன்னும் பல வாசக அன்பர்கள் தங்கள் நெகிழ்ச்சியையும் மகிழ்ச்சியையும் பகிர்ந்து கொண்டார்கள் நம்மிடம்!</p>
<p style="text-align: center"><img alt="" align="middle" width="592" height="251" src="http://cdnw.vikatan.com/sakthi/2014/02/odunjh/images/p96.jpg"></p>
<p class="content">இதோ... எழுச்சூர் ஸ்ரீநல்லிணக்கேஸ்வரரின் லிங்கத் திருமேனியிலும் ஸ்ரீவியாஸாசல சுவாமிகளின் அதிஷ்டான லிங்கத் திருமேனியிலும் ஆரத் தழுவி, ஆடையெனப் படர்ந்திருந்த விபூதிப் பிரசாதம்... இப்போது உங்கள் கரங்களில்!</p>
<p class="content"><span style="color: #ff6600">'முக்தி தருவது நீறு முனிவர் அணிவது நீறு<br>
சத்தியமாவது நீறு தக்கோர் புகழ்வது நீறு<br>
பக்தி தருவது நீறு பரவ வினியது நீறு<br>
ஸித்தி தருவது நீறு திருவால வாயான் திருநீறே!’</span></p>
<p class="content">- என உச்சரித்தபடி, கண்கள் மூடி, நெற்றியில் இந்த விபூதியைப் பூசிக் கொள்ளுங்கள்; 'நமசிவாயம் நமசிவாயம் நமசிவாயம்’ என்று சொல்லி, சிவனாரை மனதார வேண்டுங்கள். உங்கள் மனோ பலம் பெருகும்; மனத்தில் அமைதி நிலவும்; தீராத நோயெல்லாம் தீரும்; இனிமையாகவும் நிம்மதியாகவும் இந்த வாழ்க்கை அமையும்!</p>
<p style="text-align: right"><span style="color: #ff0000"><strong>படங்கள்: ச.இரா.ஸ்ரீதர்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வெண் பூசணி வழிபாடு! </div>
<div class="subtitle1">சின்னாளப்பட்டி - ஸ்ரீஅண்ணாமலையார் கோயில்</div>
<div class="subtitle2">பித்ரு வழிபாடு!</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>தி</strong></span>ண்டுக்கல்லில் இருந்து சுமார் 12 கி.மீ. தொலைவில் உள்ளது சின்னாளப்பட்டி. இங்கே அற்புதமாக அமைந்துள்ளது ஸ்ரீஉண்ணாமலை அம்பாள் சமேத ஸ்ரீஅண்ணாமலையார் திருக்கோயில். இங்கே, ஸ்ரீபிரத்தியங்கிராதேவியின் திருவுருவம் பிரதிஷ்டை செய்யப்பட்டு, வழிபடப்பட்டு வருகிறது. ஒவ்வொரு அமாவாசையிலும் தேவிக்கு நடைபெறும் சிறப்பு பூஜையில் ஆயிரக்கணக்கான பக்தர்கள் கலந்துகொள்கின்றனர்.</p>
<p class="content"><span style="color: #ff0000"><strong>தை அமாவாசை வழிபாடு:</strong></span></p>
<p class="content">தை மாதம் அமாவாசை நன்னாளில், ஸ்ரீஅண்ணா மலையாரையும் ஸ்ரீஉண்ணாமுலை அம்பாளையும் தரிசித்து வணங்கினால், முன்னோர்களின் ஆசிர்வாதமும் சிவனாரின் பேரருளும் கிடைக்கப் பெறலாம் என்பது ஐதீகம். எனவே, இந்த நாளில் இங்கு வந்து, ஸ்ரீஅண்ணா மலையாருக்கு வில்வம் சார்த்தி வழிபடுகின்றனர், திண்டுக்கல் மற்றும் அதைச் சுற்றியுள்ள பக்தர்கள்.</p>
<p class="content"><span style="color: #ff0000"><strong>மிளகாய் யாக வழிபாடு:</strong></span></p>
<p class="content">ஸ்ரீபிரத்தியங்கிரா தேவிக்கு மாதந்தோறும் அமாவாசை நாள் உகந்தது என்றாலும், தை அமாவாசை நாளில் தேவியை வழிபடுவது கூடுதல் பலனைத் தரும். இங்கே நடைபெறும் நிகும்பலா யாகத்தில் வரமிளகாயை ஹோமத்தில் இட்டு, பூஜை செய்வது வழக்கம். இந்த பூஜையில் கலந்துகொண்டு, வெண் பூசணி வைத்துப் பிரார்த்தனை செய்தால், தோஷங்கள் நீங்கி எதிரிகள் தொல்லையில் இருந்து விடுபடலாம் என்பது நம்பிக்கை.</p>
<p style="text-align: center"><img align="middle" width="600" height="426" alt="" src="http://cdnw.vikatan.com/sakthi/2014/02/odunjh/images/p10a.jpg"></p>
<p class="content"><img align="left" width="320" height="527" alt="" src="http://cdnw.vikatan.com/sakthi/2014/02/odunjh/images/p10.jpg">அதேபோல், தை அமாவாசை நாளில் ஸ்ரீபிரத்தியங்கிரா தேவியின் யாகத்தில் கலந்து கொண்டு, மாதுளம்பழம் வைத்து வேண்டிக் கொண்டு, அந்தப் பழத்தைச் சாப்பிட்டால், பித்ரு சாபம் நீங்கி, பிள்ளை வரம் கிடைக்கப் பெறுவார்கள் என்று சிலிர்ப்புடன் சொல்கிறார்கள் பக்தர்கள்.  </p>
<p class="content"><span style="color: #ff0000"><strong>வெற்றிலை வழிபாடு:</strong></span></p>
<p class="content">திருமணம் ஆகாதவர்கள், அமாவாசை நாளில் வெற்றிலை பாக்கு மஞ்சள் வைத்து வழிபட்டால், கல்யாண வரம் கைகூடும். முழுத் தேங்காயை ஹோமத்தில் வைத்து வழிபட, எதிரிகள் தொல்லை ஒழியும். வியாபாரத்தில் இருந்த மந்த நிலை மாறும். தீராத நோயும் தீரும்.</p>
<p class="content"><span style="color: #ff0000"><strong>மாங்கல்ய பாக்கியம்!</strong></span></p>
<p class="content">ஸ்ரீஉண்ணாமுலை அம்பாளுக்கு தாழம்பூ சார்த்தி, குங்கும அர்ச்சனை செய்து வழிபட்டால், மாங்கல்ய பாக்கியம் நிலைக்கும் என்பது ஐதீகம். மனோரஞ்சிதப் பூ சார்த்தி அம்பாளை வணங்கினால், மனதில் நினைத்தபடி திருமணம் ஈடேறும்.  </p>
<p class="content"><span style="color: #ff0000"><strong>ஸ்ரீகனக துர்கை</strong></span></p>
<p class="content">இந்தக் கோயிலின் கோஷ்டத்தில் உள்ள ஸ்ரீகனக துர்கை சந்நிதியில் செவ்வாய், வெள்ளிக்கிழமைகளில், ராகு கால வேளையில், எலுமிச்சை தீபமேற்றி, 11 நாட்கள் வேண்டிக்கொண்டால், வீட்டில் சுபிட்சம் நிலவும்.</p>
<p class="content"><span style="color: #ff0000"><strong>ஸ்ரீலக்ஷ்மி ஹயக்ரீவர் வழிபாடு:</strong></span></p>
<p class="content">இந்தக் கோயிலில், ஸ்ரீலக்ஷ்மி ஹயக்ரீவருக்கும் சந்நிதி உள்ளது. புதன்கிழமைகளில் இவருக்கு ஏலக்காய் மாலை சார்த்தி வழிபட்டால், குழந் தைகள் கல்வியில் சிறந்து தேர்வில் அதிக மதிப் பெண் எடுப்பார்கள் என்கிறார்கள் பக்தர்கள்.</p>
<p style="text-align: right"><span style="color: #0000ff"><strong>- உ.சிவராமன்</strong></span></p>
<p style="text-align: right"><span style="color: #0000ff"><strong>படங்கள்: வீ.சிவக்குமார்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஸ்ரீஹயக்ரீவ ஹோமம்</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><u>மாணவர்கள் கல்வியில் சிறப்புற்று    விளங்க... தேர்வில் வெற்றி பெற... </u></strong></span></p>
<p style="text-align: center"> <span style="color: #ff0000"><strong><u><img align="middle" width="300" height="123" alt="" src="http://cdnw.vikatan.com/sakthi/2014/02/odunjh/images/p8c.jpg"></u></strong></span></p>
<p class="content"><span style="font-size: medium"><span style="color: #0000ff"><strong>ச</strong></span></span>க்திவிகடனுக்கும் வாசகர்களுக்குமான நெருங்கிய பந்தம் எப்போதுமே உண்டு. சக்திவிகடன் பத்திரிகை தொடங்கிய காலத்தி லிருந்தே, ஒவ்வொரு ஊரிலும் மிகச் சிறந்த உபன்யாசகர்களைக் கொண்டும் பேச்சாளர்களைக் கொண்டும் ஆன்மிக நிகழ்ச்சிகளை நடத்தியது சக்திவிகடன். அதேபோல், வாசகர்களின் நலனுக்காக ஹோமங்களும் பூஜைகளும் செய்யப்பட்டன.</p>
<p class="content">கடந்த ஆறு வருடங்களுக்கும் மேலாக, பெண்களின் நலனுக்காகவும், அவர்களின் குடும்பங்கள் சிறப்புறவேண்டும் என்பதற்காகவும் திருவிளக்கு பூஜைகளைத் தொடர்ந்து நடத்தி வருகிறது சக்திவிகடன்.</p>
<p class="content">ஆன்ம பலமும், தேக பலமும் நமது வாழ்க்கையின் இரண்டு கண்கள். எனவே, ஆரோக்கியத்துடனும் மனோபலத்துடனும் வாசகர்கள் இன்புற்று வாழவேண்டும் என்பதற்காக, மனவளக் கலை யோகா பயிற்சி முகாம்களை கடந்த மூன்று வருடங்களாக நடத்தி வந்ததையும் அறிவீர்கள்.</p>
<p class="content">குருப்பெயர்ச்சியின்போது திட்டை ஸ்ரீவசிஷ்டேஸ்வரர் கோயிலில் சிறப்பு ஹோமமும் பூஜையும் நடத்தி விபூதிப் பிரசாதம், சென்னை ஸ்ரீகாளிகாம்பாள் கோயிலில் விசேஷ பூஜை செய்து குங்குமப் பிரசாதம், புரட்டாசி மகாளய அமாவாசை நன்னாளில், 51 தம்பதியரை வரச் செய்து, புண்ணிய பூமியான ராமேஸ்வரத்தில் முன்னோர் ஆராதனை என, வாசகர்களுடன் எப்போதும் இரண்டறக் கலந்திருக்கிறது சக்திவிகடன்.</p>
<p style="text-align: center"><img alt="" align="middle" width="550" height="516" src="http://cdnw.vikatan.com/sakthi/2014/02/odunjh/images/p8b.jpg"></p>
<p class="content">இதோ... இப்போது மாணவர்களுக்கான தேர்வுகள் நெருங்கிவிட்ட இந்த வேளையில், அவர்கள் தேர்வில் நல்ல மதிப்பெண்கள் எடுத்து வெற்றி பெறவேண்டும் என்பதற்காக, ஸ்ரீஹயக்ரீவ ஹோமம் செய்வதெனத் தீர்மானித்துள்ளோம்.</p>
<p class="content"><img alt="" align="right" width="300" height="186" src="http://cdnw.vikatan.com/sakthi/2014/02/odunjh/images/p8.jpg">ஸ்ரீஹயக்ரீவர் கல்விக் கடவுள். ஞானத்துக்கு அதிபதி. வேதங்களைத் திருடிச் சென்ற மதுகைடபர்களை அழித்து, வேதச் சுவடிகளை பிரம்மாவிடம் கொண்டு வந்து சேர்த்தவர். திருமால்,  பத்து அவதாரங்களைத் தவிர்த்து எடுத்த மற்றுமொரு அவதாரமே ஸ்ரீஹயக்ரீவர் என்று போற்றுவார்கள் பக்தர்கள். சக்தியின் திறனை குதிரைச் சக்தி (Horse Power) எனக் குறிப்பார்கள் அறிவியலாளர்கள். காரணம், குதிரையின் சக்தியும் வேகமும் அளப்பரியது. அதை உணர்த்துவது போன்று குதிரை முகமும் மனித உடலும் கொண்டுள்ளார் ஸ்ரீஹயக்ரீவர்.</p>
<p class="content">திருவோண நட்சத்திர நாளிலும், புதன்கிழமைகளிலும் ஸ்ரீஹயக்ரீவரை வணங்கி, அவருக்கு ஏலக்காய் மாலை சார்த்தி வழிபட்டால், கல்வியில் மந்தமான குழந்தைகளும் தெளிவாகி விடுவார்கள். ஞாபக சக்தியும் மனத்தில் திடமும் அதிகரிக்கும். கல்வியும் ஞானமும் கைகூடி வரும்.</p>
<p class="content">இதோ... வாசகர்களாகிய உங்களின் நலனுக்காக, உங்களின் பிள்ளைச் செல்வங்கள் கல்வியில் சிறந்து விளங்க, தேர்வுகளில் அதிக மதிப்பெண் எடுத்து வெற்றி பெற... சென்னை திருவல்லிக்கேணியில் உள்ள கங்கைகொண்டான் மண்டபத்தில், வருகிற 9.2.14 அன்று ஸ்ரீஹயக்ரீவ ஹோமம் நடத்துகிறது உங்கள் சக்திவிகடன். இந்த ஹோமத்தில் மாணவர்களின் பெயர் மற்றும் நட்சத்திரம் சொல்லி, சங்கல்பம் செய்யப்படும்.</p>
<p class="content">மாணவர்களின் நலன் கருதிச் செய்யும் இந்த ஹோமத்துக்கு எந்தவிதக் கட்டணமும் இல்லை. நீங்கள் செய்யவேண்டியதெல்லாம் ஒன்றே ஒன்றுதான்!</p>
<p style="text-align: center"><img alt="" align="middle" width="600" height="351" src="http://cdnw.vikatan.com/sakthi/2014/02/odunjh/images/p8a.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சக்தி சங்கமம் </div>
<div class="subtitle1">'இசைபட வாழ்வோம்!’</div>
<div class="subtitle2">கர்னாடக இசைப் பாடகர் நெய்வேலி சந்தானகோபாலனுடன் வாசகர்கள் கலந்துரையாடல் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><u><strong>'சிவனிசைச் செல்வர்’ நெய்வேலி சந்தானகோபாலனுடன் வாசகர் சந்திப்பு தொடர்கிறது...   </strong></u></span></p>
<p class="content"><img alt="" align="left" style="width: 13px; height: 8px" src="http://cdnw.vikatan.com/sakthi/2014/02/odunjh/images/dot3.jpg">''மாதா, பிதா, குரு, தெய்வம் என்னும் வரிசையில், குரு பற்றிய உங்கள் அனுபவத்தைச் சொல்லுங்களேன்?'' என்று <span style="color: #0000ff"><strong>வாசகி நிஷ்களா கேட்டதும், ஆர்வமானார் நெய்வேலி சந்தானகோபாலன். </strong></span></p>
<p class="content">''அம்மாவே எனக்குக் குருநாதராகவும் இருந்து, பள்ளியில் பாட்டுப் போட்டி, பேச்சுப் போட்டி எல்லாவற்றிலும் என்னைக் கலந்துகொள்ளச் சொல்லி உற்சாகப்படுத்தினார். டி.எம்.எஸ். மாதிரி பாடக் கற்றுத் தந்தார். கையில் வெற்றிலைப் பெட்டியுடன் அவர் போலவே பாடி, எனக்கு முதல் பரிசு கிடைத்தபோது, அப்படியரு சந்தோஷம் என் அம்மாவுக்கு.</p>
<p class="content">'சீடன் தயாராக இருக்கும் போது, குருவே அவன் முன் தோன்றுவார்’ என்பார்கள். என் முதல் குருவும் அப்படித்தான்... என்னைத் தேடி வந்தார். அப் போது நான் நெய்வேலியில் படித்துக்கொண்டிருந்தேன். எனக்கு 7 வயது. அனந்தமணி பாகவதர்தான் என் முதல் குரு. செம்பை வைத்தியநாத பாகவதரின் தங்கை மகன் அவர். பஞ்சகச்சம் இல்லை; ஜிப்பா அணியவில்லை. ஆனாலும், அவர் ஞானஸ்தர். 'இவன் நல்லாப் பாடுவான். அவன் அம்மாகிட்ட கத்துண்டிருக்கான்’ என்று என்னைப் பற்றி யாரோ சொல்ல, 'நான் கத்துக் கொடுக்கறேன்’ என்று அவரே வந்தார். நன்றாக ஞாபகம் இருக்கிறது... அப்போது நான் நன்றாகத்  தூங்கிக்கொண்டு இருந்தேன். என்னை எழுப்பி, உட்கார வைத்து, சிரத்தையாகக் கற்றுக் கொடுத்தார். எனக்குள் சங்கீதம் பற்றிய விழிப்பு உணர்வை ஏற்படுத்தியவர் அவர்தான். ஒரே வருடத்தில் அரங்கேற்றம் செய்ய வைத்து, எனக்காகப் பின்பாட்டும் பாடிய அற்புதமான குருநாதர்!</p>
<p class="content">சேஷகோபாலன் சார் ஒருமுறை, கச்சேரிக்காக நெய் வேலிக்கு வந்திருந்தார். நான் என் குருநாதர் அனந்தமணி பாகவதருடன் சென்றிருந்தேன். 'டேய்... அடுத்தாப்ல நீ இவர்கிட்ட கத்துக்கோ!’ என்று சொல்லி வழிகாட்டினார் அனந்தமணி பாகவதர். ஒரு நிலைக்கு நம்மைக் கொண்டு வந்து விடுவதோடு மட்டுமல்லாமல், அடுத்த கட்ட வளர்ச்சியை நோக்கி நம்மைச் சரியான வழியில் திசை திருப்புவதும் ஒரு நல்ல குருவின் கடமை என்பதை அவர் மூலம் அறிந்து நெகிழ்ந்து போனேன். ஆனால், ''சங்கீதத்துல உனக்குள்ள ஆர்வம் புரியுது. சங்கீதம் முக்கியம்தான். ஆனால், படிப்பு இன்னும் முக்கியம். நீ ப்ளஸ் டூ முடிச்சுட்டு, வா! கட்டாயம் உன்னை என் சிஷ்யனா சேர்த்துக்கறேன்!'' என்று என்னை அனுப்பி வைத்தார் சேஷகோபாலன் சார்.</p>
<p style="text-align: center"><img alt="" align="middle" width="600" height="365" src="http://cdnw.vikatan.com/sakthi/2014/02/odunjh/images/p18.jpg"></p>
<p class="content">அவர் சொன்னபடியே செய்தேன். பின்பு, சென்னை வைஷ்ணவா கல்லூரியில் சேர்ந்து படித்துக்கொண்டிருந்த நேரத்தில் ஒருநாள், சென்னை தி.நகரில் சைக்கிளில் போய்க்கொண்டிருந்தேன். அப்போது, யதேச்சையாக ஒரு வீட்டு வாசலில் 'மகாராஜபுரம் சந்தானம்’ என்று பெயர்ப் பலகையைப் பார்த்தேன். உடனே அவரிடம் ஆசி பெறவேண்டும் என்று ஆசை எழ, வேறு எதைப் பற்றியும் யோசிக்காமல் நேராக உள்ளே சென்றேன். அவரிடம் என்னை அறிமுகப்படுத்திக் கொண்டேன். அவரும், 'ஒரு பாட்டுப் பாடேன், கேட்போம்!’ என்றார். பாடி முடித்ததும், 'அம்பி, அடுத்த வாரம் கிருஷ்ண கான சபால ஒரு கச்சேரி. நான் பாடறேன். நீதான் பின்பாட்டு’ என்று அவர் அப்போதே சொல்ல, நடப்பது கனவா, நிஜமா என ஒரு கணம் திக்குமுக்காடிப் போனேன். இப்படி இசைமேதைகளின் அண்மையும் அறிமுகமும் ரொம்ப சுலபமாக எனக்குக் கிடைத்தது என் பாக்கியம். அவரிடம் ஒரு வருடம் சங்கீதம் கற்றுக்கொண்டேன். பின்னர், சேஷகோபாலன் சாரிடமும் கற்றுக்கொண்டேன்'' என்று ஒரு பவ்வியமான சீடனுக்கே உரிய நெகிழ்வோடு குரு தொடர்பான தனது அனுபவங்களைப் பகிர்ந்துகொண்டார் நெய்வேலி சந்தானகோபாலன்.</p>
<p class="content"><img alt="" align="left" style="width: 13px; height: 8px" src="http://cdnw.vikatan.com/sakthi/2014/02/odunjh/images/dot3.jpg">''ஸ்கைப் மென்பொருள் வழியாக, உலகின் பல நாடுகளிலும் இருக்கும் மாணவர்களுக்கு சங்கீதம் கற்றுத் தருகிறீர்கள் என்று கேள்விப்பட்டோம். அது எப்படி சாத்தியமாகிறது?'' <span style="color: #0000ff"><strong>என்று கேட்டார் வாசகர் கிருஷ்ணசாமி. </strong></span></p>
<p class="content">"Sky is the limit என்று ஆங்கிலத்தில் சொல்வார்கள். இந்தக் காலத்தில் Skype is the limit now என்று சொல்லலாம். புராண காலத்தில் 'அசரீரி’ வழியாக உத்தரவு கிடைத்தது என்று படித்துள்ளோம். சரீரம் இல்லாதது அசரீரி! அதுபோல், கணினி வழியாக, அதாவது எலெக்ட்ரானிக் வழியாகச் சொல்லிக் கொடுப்பதால், இதை 'ஈசரீரி’ என்றும் சொல்லலாம். ஆர்வமும் உற்சாகமும் முயற்சியும் இருந்தால் 'ஸ்கைப்’ வழியாகவும் சங்கீதம் கற்கமுடியும். அப்படிக் கற்று, மேடைக் கச்சேரிகள் செய்து, இன்றைக்குப் பலர் இசைப் பள்ளி நடத்தி வரும் அளவுக்குத் தேர்ச்சி பெற்றிருக்கிறார்கள்.''</p>
<p class="content"><img alt="" align="left" style="width: 13px; height: 8px" src="http://cdnw.vikatan.com/sakthi/2014/02/odunjh/images/dot3.jpg">''இருந்தாலும், நேரில் கற்றுத் தருவதற்கு இணையாக இதனைச் சொல்ல முடியுமா?'' - <span style="color: #0000ff"><strong>வாசகி கௌரி சர்மாவின் கேள்வி இது. </strong></span></p>
<p class="content">''ஃபாஸ்ட்புட் உலகம் இது! அதுவும் சாஃப்ட்வேர் கம்பெனிகள் இங்கே வந்த பிறகு, அமெரிக்காவுக்கு எப்போது பகலோ அப்போது நாமும் விழித்திருக்கவேண்டும். குருகுல வாசம் மாதிரி அழைத்தால், யாரும் வரமாட்டேன் என்கிறார்கள். அவர்களையும் தப்பு சொல்லக்கூடாது. ஆர்வம் இருக்கிறது; நேரம்தான் இல்லை. இன்றைய குழந்தைகள் பிறக்கும்போதே செல்போனும் கையுமாகத்தான் பிறக்கிறார்கள். நல்ல சங்கதி கிடைத்தால், 'கொஞ்சம் இருங்கள் சார், ரிக்கார்ட் பண்ணிக் கிறேன்’ என்கிறார்கள். ஆக, விஞ்ஞான சாதனங்கள் இருக்கின்றன. அவை சாதகம் செய்வதற்கும் துணை புரிகின்றன.</p>
<p style="text-align: center"><img alt="" align="middle" width="600" height="212" src="http://cdnw.vikatan.com/sakthi/2014/02/odunjh/images/p18a.jpg"></p>
<p class="content">இங்கே ஒன்றைச் சொல்ல விரும்புகிறேன். உண்மையில் குரு என்பவர் வெளியே இல்லை; நமக்குள்ளேயே இருக்கிறார்.  'தொட் டனைத்தூறும் மணற்கேணி மாந்தர்க்குக் கற்றனைத்தூறும் அறிவு’. நமக்குள் இருக்கும் அறிவைத் தொட்டு எழுப்புபவரே குரு! 'ஈகுரு, குரு, யூ குரு’ என்று ஒரு கட்டுரைகூட எழுதியிருக்கிறேன். 'யூ ட்யூபி’லும் நிறையப் பேர் சங்கீத சங்கதிகளைத் தெரிந்து கொள்கிறார்கள்.</p>
<p class="content">அந்தக் காலத்தில், குருவின் கதை ஒன்றைச் சொல்வார்கள். அப்போதெல்லாம் குருவின் முன்னே சிஷ்யர் உட்காரமாட்டார். ரயிலில் ஒரு குருவும் சிஷ்யனும் மதுரைக்குச் செல்கிறார்கள். குரு அமர்ந்திருக்கிறார்; சீடர் நின்றுகொண்டிருக்கிறார். ஏதாவது பேசவேண்டுமே என்று, 'குருவே, ஆரபிக்கும் தர்பாருக்கும் என்ன வித்தியாசம்?’ என்று தயங்கியபடியே கேட்டாராம் சீடர். உடனே குருவுக்குக் கோபம் வந்துவிட்டது. அப்போது வண்டி மானாமதுரையில் நின்றது. 'சந்தேகமா கேட்கறே? ரயிலை விட்டு இறங்கு. முதல்ல போய் மானாமதுரைக்கும் மதுரைக்கும் என்ன வித்தியாசம்னு கத்துக்கிட்டு, வா!’ என்று சொன்னாராம் (எல்லோரும் சிரிக்கிறார்கள்).</p>
<p class="content">இது ஒரு வேடிக்கைக் கதைதான்! என்றாலும், இப்படியெல்லாம் இன்று இருக்கமுடியுமா? சந்தேகம் கேட்டுக் கற்றுக்கொள்ளக்கூடியது அல்ல சங்கீதம்! குரு பாடுவார்; உடனிருந்து நாம் அதைக் காதால் உள்வாங்கிக் கற்றுக் கொள்ளவேண்டும். ஆனால், இன்றைய நிலை வேறு! என் சிஷ்யன், 'எனக்கு ஒரு சந்தேகம், சார்!’ என்று கேட்டால், 'இப்ப முடியாதுப்பா! எனக்கு வேலை இருக்கு. இன்னொரு நாள், வா!’ என்றால், 'சரி சார்...’ என்று போயே போய்விடுவான். ஆனால், இன்டர்நெட்டைத் தட்டினால், நானே வேறு எப்போதோ ஒரு சந்தர்ப்பத்தில் இதற்கான பதிலைச் சொல்லியிருப்பேன். அதைப் பார்த்துத் தெரிந்துகொள்வான். அதைவிட, நானே பொறுமையாக அவனுக்குச் சொல்லித் தரலாம் இல்லையா? அல்லது, 'இந்த வெப்சைட்டில் பார்’ என்று வழிகாட்டலாம். இதையே ஸ்கைப்  வழியாகச் செய்ய முடிகிறது.</p>
<p class="content">ஸ்கிரீனில் இருக்கும் பிம்பத்துக்கு நமஸ் காரமும் செய்யலாம்; குரு ஆசிர்வாதமும் செய்யலாம். இன்றைய இளைஞர்களுக்கு இசை கற்றுக்கொள்ளவேண்டும் என்று ஆசை இருப்பதே பெரிய விஷயம். கடவுள், இசை என்ற ஒரு பெரிய சொத்தை எனக்கு அளித்திருக்கிறார். அதை அடுத்த தலைமுறைக்குப் பத்திரமாகக் கொண்டுபோய்ச் சேர்க்க வேண்டியது என் கடமை இல்லியா? அதற்கு, 'ஸ்கைப்’ எனும் நவீனம் பேருதவியாக இருக்கிறது.''</p>
<p class="content"><img alt="" align="left" style="width: 13px; height: 8px" src="http://cdnw.vikatan.com/sakthi/2014/02/odunjh/images/dot3.jpg">''உங்கள் மகள் ஸ்ரீரஞ்சனியும் இசைக் கச்சேரிகள் செய்கிறாரே, அவரைப் பற்றிச் சொல்லுங்களேன்!'' <span style="color: #ff0000"><strong>என்று கேட்டார் அனுராதா. </strong></span></p>
<p class="content">''என் மனைவி நெய்வேலியைச் சேர்ந்தவர். கச்சேரி தொடர்பாக சென்னையில் நான் இருந்தேன். வீட்டில் தந்திகளை மீட்டி வீணை வாசித்துக்கொண்டு இருந்தபோது, எனக்குப் பெண் குழந்தை பிறந்திருக்கும் சேதி தந்தி மூலம் வந்தது. அப்போது நான் வாசித்துக்கொண்டிருந்த ராகம் ஸ்ரீரஞ்சனி! அதனால், குழந்தைக்கும் அதே பெயரையே வைத்துவிட்டேன். இது மிகவும் மங்களகரமான ராகம். அவளும் பாட்டு கற்றுக்கொண்டு கச்சேரிகள் செய்கிறாள். சென்ற ஆண்டு அவளுக்கு நிறைய பரிசுகளும், விருதுகளும் கிடைத்தன. எல்லாம் கடவுள் கடாட்சம்!''</p>
<p class="content"><img alt="" align="left" style="width: 13px; height: 8px" src="http://cdnw.vikatan.com/sakthi/2014/02/odunjh/images/dot3.jpg">''கீர்த்தனைகளின் பொருள் புரியாதவர்களும் புரிந்து ரசிக்கும்படியாக உங்கள் கச்சேரி அமையத் திட்டமிடுவது உண்டா?'' - <span style="color: #ff0000"><strong>வாசகர் சேஷாத்ரியின் கேள்வி இது. </strong></span></p>
<p class="content">''முன்னெல்லாம் சங்கீதம் தெரிந்தவர்கள் நிறையப் பேர் இருந்தார்கள். ஆனால், கச்சேரிக்கு வருபவர்களின் எண்ணிக்கை குறைவு. அப்படி வருபவர்களும், 'நான் எத்தனையோ தோடி கேட்டிருக்கிறேன். பார்க்கலாம், இவர் எப்படிப் பாடுகிறார் என்று’ என்கிற விமர்சன பாவனையோடு உட்கார்ந்திருப்பார்கள். ஆனால், இப்போது வருபவர்களின் எண்ணிக்கை அதிகம். அவர்கள் இசையை ரசிப்பதற்குத்தான் வருகிறார்கள். ஒரு கீர்த்தனையைப் பாடுவதற்கு முன், அதை எழுதியவர் யார், அது என்ன ராகத்தில் அமைந்துள்ளது என எல்லாவற்றையும் சுருக்கமாகச் சொல்லிவிட்டுப் பாடினால், ரசிகர்களால் இன்னமும் ஆழமாக ரசிக்க முடிகிறது.</p>
<p style="text-align: center"><img alt="" align="left" width="300" height="481" src="http://cdnw.vikatan.com/sakthi/2014/02/odunjh/images/p18b.jpg"></p>
<p class="content">கோபாலகிருஷ்ண பாரதியார், அருணாசலக் கவிராயர், முத்துத்தாண்டவர் ஆகியோர் தமிழிசையின் மும்மூர்த்திகள் எனலாம். கோபாலகிருஷ்ண பாரதியார் திருவையாறு சென்று தியாகராஜ சுவாமிகளைப் பார்த்த போது, 'மாயவரத்திலிருந்து வந்திருக்கிறேன் என்கிறீர்களே... அங்கே கோபாலகிருஷ்ண பாரதி என்று ஒருவர் இருக்கிறாரே, தெரியுமா?’ என்று சுவாமிகள் கேட்டாராம். இவர் 'அடியேன்தான்’ என்று சொல்ல, சுவாமிகள் மகிழ்ந்து கேட்டுக்கொண்டதன் பேரில், கோபாலகிருஷ்ண பாரதியார் ஒரு குறிப்பிட்ட ராகத்தில் ஒரு கீர்த்தனையை இயற்றிப் பாடியதாக சரித்திரம் இருக்கிறது. இதுபோன்ற நிகழ்ச்சிகளைப் பற்றிச் சொல்லி, கீர்த்தனையின் பொருளையும் விளக்கிப் பாடும்போது, கச்சேரி அனைவராலும் ரசிக்கப்படுவதாக அமையும்.''</p>
<p class="content"><img alt="" align="left" style="width: 13px; height: 8px" src="http://cdnw.vikatan.com/sakthi/2014/02/odunjh/images/dot3.jpg">''உங்களின் தினசரி பூஜை முறைகள் பற்றிச் சொல்லுங்களேன்..?'' <span style="color: #ff0000"><strong>என்று ஆர்வத்தோடு கேட்டார் ராஜலக்ஷ்மி. </strong></span></p>
<p class="content">''முன்னே மாதிரி விஸ்தாரமாக பூஜை யெல்லாம் செய்ய முடிவதில்லை. சுவாமி முன் அமர்ந்து கீர்த்தனைகளைப் பாடுவேன். இதுவும் பூஜையில் ஒரு விதம்தான்! எம்.எஸ், சுப்புலட்சுமி அம்மாவின் விஷ்ணு சகஸ்ர நாமத்தை ஒலிக்கச் செய்துவிடுவேன். குளித்து விட்டு வந்து சாப்பிடுவதற்கு முன்னால், எத்தனை தடவை முடிகிறதோ, அத்தனை தடவை சுவாமிக்கு  நமஸ்காரம் செய்வேன். அவ்வளவுதான்!''</p>
<p class="content"><img alt="" align="left" style="width: 13px; height: 8px" src="http://cdnw.vikatan.com/sakthi/2014/02/odunjh/images/dot3.jpg">''சில வருடங்களுக்கு முன்பு, உங்களுக்குத் தொண்டையில் பிரச்னை ஏற்பட்டு, சிகிச்சை எடுத்துக்கொண்டீர்கள் என்றும், சில காலம் கச்சேரியே செய்யாமல் ஒதுங்கியிருந்தீர்கள் என்றும் கேள்விப்பட்டோம். அது குறித்து அறிய விரும்புகிறோம்!'' <span style="color: #ff0000"><strong>என்றார் பாலகிருஷ்ணன்</strong></span>.</p>
<p class="content">''சில தடங்கல்கள் ஏற்பட்டது உண்மைதான்! அந்தத் தருணத்தில், எனக்கு மௌனம் தேவைப்பட்டது. அப்போது என்னைப் பற்றி நானே உள்ளாழ்ந்து கேள்விகள் கேட்கச் சந்தர்ப்பம் அமைந்தது.</p>
<p class="content">குரல் அல்லது தொண்டை என்பது ஆண்டவன் கொடுத்த ஒரு கருவி. அதனைச் சரியாகப் பயன்படுத்தவேண்டும். அதிகப்படி யாகத் தேய்மானம் ஏற்படும்படியாக எந்தக் கருவியையும் பயன்படுத்தக்கூடாது அல்லவா? எனினும், அப்போதும் என்னால் இயன்ற அளவில் கச்சேரிகள் செய்துகொண்டுதான் இருந்தேன். ரசிகர்களும் ஏற்றுக்கொண்டார்கள். கடவுளின் கருணையும், பெரியவாளின் அருளும் பரிபூரணமாக இருந்ததால், பூரண குணமானேன்!''</p>
<p class="content"><img alt="" align="left" style="width: 13px; height: 8px" src="http://cdnw.vikatan.com/sakthi/2014/02/odunjh/images/dot3.jpg">''காஞ்சிப் பெரியவரைத் தவிர, உங்களுக்குக் கிடைத்த வேறு மகான்களின் தரிசன அனுபவங்கள் பற்றிச் சொல்ல முடியுமா?' - <span style="color: #ff0000"><strong>வாசகி அனுராதா கேட்டு முடிப்பதற்குள்ளாகவே</strong></span>, ''சிவன் சார்...'' என்று பதிலைத் தொடங்கிவிட்டார் நெய்வேலி சந்தானகோபாலன்.</p>
<p class="content">''சிவன் சார் வேறு யாருமல்ல; மகா பெரியவாளின் தம்பிதான். அவர் என்னை கோபாலகிருஷ்ண பாகவதரின் பாடல்களைப் பாடச் சொல்லிக் கேட்பார். தவிர, கடலூர் சுவாமிகள் என்று ஒரு பெரிய உபாசகர்  இருந் தார். என் மனைவி வீட்டாருக்கு அவர்தான் குரு. அவரது இல்லத்தில் ஒரு வீணை இருக்கும். நான் அங்கே போகும்போதெல்லாம், அந்த வீணையை வாசிக்கச் சொல்லிக் கேட்பார். ஒருமுறை, அவரும் எனது குடும்பமுமாகச் சிதம்பரம் சென்றிருந்தபோது, 'மேதா தட்சிணா மூர்த்தி வாக்வாதினி’ என்ற மந்திரத்தை எனக்கு உபதேசித்து அருளினார் அவர். மேதா தட்சிணாமூர்த்தி, வீணை வாசித்தபடி காட்சி தருவார். வாக்வாதினி என்றால், சரஸ்வதி தேவியைக் குறிக்கும். மாயவரத்தில் மேதா தட்சிணாமூர்த்திக்குக் கோயில் இருக்கிறது.</p>
<p class="content">இப்போது எங்களுக்குக் குருவாக இருப்பவர் முரளீதர ஸ்வாமிகள்! சிறு வயதில் அவரை அடிக்கடி சென்று பார்ப்பேன். ஏதாவது ஒரு கீர்த்தனையைச் சொல்லிப் பாடு என்பார். தெரிந்தால் பாடுவேன். தெரியவில்லையென்றால், எனது தயக்கத்தைப் புரிந்துகொண்டு, வேறு ஒரு கீர்த்தனையைப் பாடச்சொல்வார். தெரியாத கீர்த்தனைகளை வீட்டுக்கு வந்து பாடிப் பயிற்சி செய்வேன். அடுத்த முறை அவரிடம் செல்லும்போது பாடிக் காண்பிப்பேன். இது ஒருவித அனுக்கிரகம்.</p>
<p class="content"><img alt="" align="right" width="150" height="450" src="http://cdnw.vikatan.com/sakthi/2014/02/odunjh/images/p18c.jpg">தஞ்சாவூரில் ஒரு வீட்டுக்குச் சென்றிருந்தபோது, அங்கே ஒரு தம்புரா இருந்தது. அது எனக்கு மிகவும் பிடித்திருந்தது. ஆனால், கேட்பதற்குக் கூச்சம். எப்படி அதைக் கேட்பது என்று தயங்கினேன். 'இந்தத் தம்புரா யார் போடுகிறார்கள்?’ என்று கேட்டேன். 'முரளீதர சுவாமிகள் தொட்டு ஆசிர்வாதம் செய்த தம்புரா இது. அவரிடம் இதைச் சேர்ப்பிக்கவேண்டும். உங்களால் எடுத்துக்கொண்டு போக முடியுமா?’ என்று கேட்டார் அவர். 'ஆகா! பேஷாகச் செய்கிறேன்’ என்று அதை எடுத்துக்கொண்டு சென்னை வந்து, அதைச் சேர்ப்பிப்பதற்காக சுவாமிகளைப் பார்க்கச் சென்றபோது, 'வா வா, உனக்காகத்தான் காத்துண்டிருக்கேன்’ என்றார். அவருக்கு நான் வரப் போவது எப்படித் தெரியும் என்று ஆச்சரியப்பட்டேன்! அவரிடம் தம்புராவைக் கொடுத்து, விஷயத்தைச் சொன்னதும், 'எனக்கெதுக்கு இது? நீயே வெச்சுக்கோ!’ என்று சொல்லிவிட்டார். அப்போது என் மனது அடைந்த சந்தோஷத்துக்கு அளவே இல்லை!</p>
<p class="content">அடுத்து, திருப்புகழ் சாதுராம் சுவாமிகள். அவர் வள்ளிமலை சுவாமிகளின் சிஷ்யர். ஆசுகவி. 'குரு புகழ்’ என்று எழுதியிருக்கிறார்.நாலரை வயதிலேயே என்னை அடையாளம் கண்டு வாழ்த்தியவர் அவர். அவருடைய சிஷ்யர்கள் குழுவிலிருந்தே எனக்கு வாழ்க்கைத் துணை அமைந்தது சந்தோஷம்.</p>
<p class="content">அடுத்து, கிருபானந்தவாரியார் சுவாமிகள். இசைஞானம் மிக்கவர். ஓர் அபூர்வமான ராகத்தைப் பாடி, 'இது என்ன ராகம்?’ என்று கேட்பார். நான் சரியான விடை சொன்னால், 'இந்தா, உனக்குப் பரிசு’ என்று ஒரு மாம்பழத்தைப் போட்டு 'கேட்ச்’ பிடிக்கச் சொல்வார். 'ரொம்ப நல்லா வருவே’ என மனப்பூர்வமாக வாழ்த்துவார்.</p>
<p class="content">எம்பார் விஜய ராகவாச்சாரியார் என்று ஒரு பெரிய உபன்யாசகர். அவருக்கு என் இசை ரொம்பவும் பிடித்துப் போனதால், 'நான் எங்கே உபன்யாசம் செய்தாலும், அதற்கு முன்னால் இந்தப் பையன் ஒரு மணி நேரம் பாடவேண்டும்’ என்று சொல்லி, என்னைப் பாட வைத்தவர் அவர். எல்லாமே இறையருள்!''  </p>
<p class="content"><img alt="" align="left" style="width: 13px; height: 8px" src="http://cdnw.vikatan.com/sakthi/2014/02/odunjh/images/dot3.jpg">'குருமார்களைப் பற்றிச் சொன்னீர்கள். உங்களின் சிஷ்யர்கள் பற்றியும் சொல்லுங்களே?'' <span style="color: #ff0000"><strong>என்று சேஷாத்ரி கேட்டதும், உற்சாகமானார் சந்தானகோபாலன். </strong></span></p>
<p class="content">''ஒரு நல்ல குரு அமைவது எப்படிக் கொடுப்பினையோ, அப்படி நல்ல சிஷ்யர்கள் அமைவதும் கொடுப்பினை! ஸ்ரீராம் பார்த்தசாரதி, என் மகள் ஸ்ரீரஞ்சனி, ஸ்ரீவித்யா ராம்நாத், நந்தினி ராமமூர்த்தி, சின்மயா சகோதரிகள், அஜய் நம்பூத்ரி எனப் பலரும் என் சிஷ்யர்கள் என்பதில் பெருமைப்படுகிறேன்.''</p>
<p class="content"><img alt="" align="left" style="width: 13px; height: 8px" src="http://cdnw.vikatan.com/sakthi/2014/02/odunjh/images/dot3.jpg">''நிறைவாக ஒரு கேள்வி. 'தெய்வத்தின் குரல்’ புத்தகம் முழுவதையும் படித்துள்ளதாகத் தெரிவித்தீர்கள். அதில் உங்களுக்கு ரொம்பவும் பிடித்த ஒரு பகுதியைப் பகிர்ந்து கொள்ளுங்களேன்?'' <span style="color: #ff0000"><strong>என்றார் வாசகி நிஷ்களா.</strong></span></p>
<p class="content">''காஞ்சிப் பெரியவாளைப் பற்றி நான் படித்த ஒரு தகவலைச் சொல்கிறேன். மடாதி பதியாகப் பதவியேற்ற பின்பு, பெரியவா காசிக்குச் சென்றார். அங்கு குழுமியிருந்த வேத பண்டிதர்களெல்லாம், 'இந்தச் சிறுவனை இத்தனை பெரிய பதவியில் அமர்த்தியிருக் கிறார்களே!’ என்று ஆச்சரியப்பட்டு, 'ஜகத்குரு என்கிறார்களே, எப்படி?’ என்று அவரிடம் கேட்டார்களாம். 'ஆமாம்! இந்த ஜகமே எனக்கு குரு!’ என்று பதில் சொல்லி, 'பறவைகள் கூடு கட்டுகின்றன. அதைப் பார்த்து நான் கற்றுக் கொள்கிறேன்’ என்றாராம் பெரியவா.</p>
<p class="content">பெரியவா ஒருமுறை அரியக்குடி ராமானுஜ அய்யங்காரிடம், 'இசைக்கலைஞர்களெல்லாம் வாழ்நாள் பிரதிக்ஞையாக ஒன்றை எடுத்துக்கொள்ளவேண்டும். 'இந்தச் சங்கீதத்தின் பாவ பக்தி விசேஷத்தைக் காத்துக் கொடுப்பேன்’ என்று உறுதிமொழி எடுத்துக்கொண்டு, அதன் புனிதத்தைக் காப்பாற்றி, அடுத்த தலைமுறையினரிடம் கொண்டு போய்ச் சேர்க்கவேண்டும்’ என அருளினார். அதை ஒரு சத்தியப்பிரமாணமாக எடுத்துக்கொள்ளவும் அறிவுறுத்தினார்.</p>
<p class="content"><img alt="" align="right" width="250" height="237" src="http://cdnw.vikatan.com/sakthi/2014/02/odunjh/images/p18d.jpg">தன்னிறைவு காண்பதே உண்மையான ஆன்மிகம். ஆனால், இப்போது எல்லாமே மாறிவிட்டது. பால் வேண்டும்; ஆனால் பசு வேண்டாம். வேதத்தின் மூலமாக நோய்கள் தீரும் வகையைக் கண்டுபிடிக்கவேண்டும்; ஆனால், வேத பண்டிதர்களைக் கவனிக்க மாட்டேன்... இப்படி ஒரு மனோபாவம் வளர்ந்து வருகிறது. இது தவறு. கடமைகளாக நமக்கு விதிக்கப்பட்டிருக்கும் எல்லாவற்றையும் தவறாது செய்தால், உலகமே க்ஷேமமாக இருக்கும். இதைத்தான் பெரியவா 'மைத்ரீம் பஜதே’ என்று பாடலாக எழுத, அதை ஐ.நா. சபையில் பாடினார் எம்.எஸ்.சுப்புலட்சுமி அம்மா. எல்லோரிடமும் அன்பு பாராட்டி, பரஸ்பரம் உதவி செய்வதே இறைவனுக்குச் செய்யும் சேவை! ஆகவே, இசைபட வாழ் வோம்!'' என்று சொல்லி உரையாடலை நிறைவு செய்த சந்தானகோபாலன், வாசகர் கள் கேட்டுக்கொண்டதற்கிணங்க சில பாடல்களைப் பாடி நெகிழ்த்தினார்.</p>
<p class="content">வாசகர்களின் முகத்தில் பூரித்துக் கிடந்தது சந்தோஷம். அது அவர்களின் மனநிறைவைப் பறைசாற்றிற்று!</p>
<p style="text-align: right"><span style="color: #000000"><strong>தொகுப்பு: </strong></span><span style="color: #ff0000"><strong>பாரதிமித்ரன் </strong></span></p>
<p style="text-align: right"><span style="color: #000000"><strong>படங்கள்:</strong></span><span style="color: #ff0000"><strong> 'கிளிக்’ ரவி, ப.சரவணகுமார்</strong></span></p>
<p class="content"><span style="color: #0000ff"><u><strong>அடுத்த இதழில்...</strong></u></span><span style="color: #ff0000"><u><strong> </strong></u></span>சக்தி விகடன் வாசகர்களுடன் கலந்துரையாடுகிறார் வெ.இறையன்பு ஐ.ஏ.எஸ்..</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பகவான் ஸ்ரீராமகிருஷ்ணர்</div>
<div class="subtitle1">தெய்வம் மனுஷ்ய ரூபேண!</div>
<div class="subtitle2">ஓவியம்: பாரதிராஜா</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>சத்சங்கத்தின் சிறப்பு... </strong></span></p>
<p class="content"><span style="color: #ff0000"><strong>பி</strong></span>ரார்த்தனையும் சத்சங்கமும் இன்னல்களில் இருந்து விடுபடுவதற்குச் சிறந்த உபாயங்கள் ஆகின்றன. நோய்வாய்ப்பட்டிருக்கும் ஒருவன் வைத்தியனுடைய உதவியின்றி நோயைக் குணப்படுத்த முடியாது. அதுபோல் உலகத் துன்பங்களில் இருந்து ஒருவன் விடுபட வேண்டுமானால் சத்சங்கத்தை நாடவேண்டும். ஏதோ ஒருநாள் சத்சங்கத்தை நாடினால் போதாது. திரும்பத் திரும்ப நல்லார் இணக்கத்தை நாடவேண்டும். ஏனென்றால் உலகப் பற்று என்னும் நோய் உடலில் ஊறிப்போய்விட்டது. நாடியை நீயே சரியாகத் தெரிந்துகொள்ளமுடியாது.  ஒரு வைத்தியனுடைய துணைகொண்டே கபநாடி எது, பித்தநாடி எது என்பதைத் தெரிந்துகொள்ள முடியும்.</p>
<p style="text-align: center"><img align="middle" width="600" height="510" alt="" src="http://cdnw.vikatan.com/sakthi/2014/02/odunjh/images/p50.jpg"></p>
<p class="content">பராசக்தி பர்வதராஜனுடைய புதல்வியாக அவதரித்தபோது, தந்தை ஹிமவானுக்குத் தனது வெவ்வேறு சொரூபங்களைக் காட்டி அருளினாள். ஹிமவான் பிரம்மத்தையும் அறிந்துக் கொள்ள விரும்புவதாகத் தெரிவித்தபோது, ''அப்பா, நீங்கள் பிரம்மத்தை அறிந்துகொள்ள வேண்டுமானால், நீங்கள் சத்சங்கத்தில் உங்களை ஈடுபடுத்திக் கொள்ளவேண்டும். பிரம்மத்தைக் காட்டித் தரும் திறன் எனக்கு இல்லை'' என்றாள் பார்வதி.      </p>
<p style="text-align: right"><span style="color: #ff6600"><strong>- 'ஸ்ரீராமகிருஷ்ணர் உபதேச மஞ்சரி’ என்ற நூலில் இருந்து.   </strong></span> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சித்தத்தை தெளிவாக்கும் ஜோதிட சிந்தனைகள்!</div>
<div class="subtitle1">காலக் கணிதத்தின் சூத்திரம்</div>
<div class="subtitle2">சேஷாத்ரிநாத சாஸ்திரிகள்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>மு</strong></span>ற்பிறவி செயல்பாட்டின் சேமிப்பு, கர்மவினையாக உருவெடுக் கிறது. வாழ்க்கையில் சந்திக்கும் நிகழ்வுகளுக்கு அதுவே ஆதாரம். உடலைத் துறந்து வெளியேறிய ஜீவாத்மாவுடன் ஒருவர் செய்த அறங்கள், அவரைப் பின்தொடரும் என்கிறார்  போஜராஜன் (தர்ம:ஸகாபநமஹோ பரலோகயானே).</p>
<p class="content">ஜீவாத்மா தனியே போகாது; அவர் செய்த தர்மத்துடன் இணைந்து செல்கிறது என்கிறது தர்மசாஸ்திரம் (தர்ம ஸ்தமனுகச்சதி). நாம் சேமித்த புண்ணிய- பாபங்கள், சுவைத்துக் கொண்டிருக்கும் புண்ணிய- பாபங்கள், வருங்காலத்தில் சுவைக்க வேண்டிய புண்ணிய- பாபங்கள் ஆகியவற்றை ஸஞ்சிதம், ப்ராரப்தம், ஆகாமி என்று பிரித்துச் சொல்கிறது சாஸ்திரம். ஸஞ்சிதம்- சேமிப்பு, ப்ராரப்தம்- அனுபவத்தில் இருப்பது, ஆகாமி- வருங்காலத்தில் அனுபவிக்க வேண்டியது என்று அர்த்தம். 'கர்ம’ என்றால் செயல்பாடு. அதில், நல்லதும் கெட்டதும் கலந்திருக்க அவகாசம் உண்டு. நல்லதை புண்ணியம் என்றும், கெட்டதை பாவம் என்றும் சுட்டிக்காட்டுகிறது.</p>
<p class="content">அறம் நல்லது; அதற்குப் புறம்பானது கெட்டது. அறம் மகிழ்ச்சியைத் தரும்; அறத்துக்குப் புறம்பானது துயரத்தைத் திணிக்கும். அதை சுபம், அசுபம் என்கிறது ஜோதிடம். உலகவியல் அதை வெட்பம்- தட்பம் என வரையறுக்கிறது. அவற்றை அனுபவத்துக்கு வரவழைக்கும் கிரகங்களை 'க்ரூர ஸெளம்ய க்ரஹங்கள்’ என்கிறது ஜோதிடம். சேமித்த கர்மவினையின் இரு கூறுகளை க்ரூர- ஸெளம்ய (அசுப- சுப) கிரஹங்கள், தக்க தருணத்தில் அனுபவத்தை நடைமுறைப்படுத்துகின்றன. தங்களது இயல்பான வெட்ப தட்பம் மூலமாக ஊடுருவி, சிந்தனையைத் திசை திருப்பி, தன் கர்மவினையை தானே அனுபவிக்க வைக்கிறது. தானே தான் செய்த கர்மவினையை வரவழைத்து அனுபவித்து மகிழ்கிறான்; அல்லது, துயரத்தில் ஆழ்ந்து துவண்டு போகிறான் என்கிறது ஜோதிடம். பிறக்கும் வேளையில் இருந்த கிரக அமைப்புகள் அதற்கு ஒத்துழைக்கின்றன. அதாவது கர்மவினை, காலத்தில் கலந்து, அவன் பிறக்கும் வேளையில் ஜாதகமாக உருவெடுக்கிறது. கண்ணுக்குப் புலப்படும் கர்மவினையாக மாறியது என்று சொல்வதே பொருந்தும்.</p>
<p class="content"><img align="left" width="200" height="401" alt="" src="http://cdnw.vikatan.com/sakthi/2014/02/odunjh/images/p83.jpg">முற்பிறவியில் இணைந்த காலம், இந்தப் பிறவியில் அடையாளம் கண்டு, கிரகங்கள் வாயிலாக கர்மவினையைத் திணிக்க உதவும். காலம் நிரந்தரமாக இருக்கும். ஜீவன் பிறந்து- இறந்து, மாறிமாறித் தென்படுவான். ஈஸ்வரன் கால வடிவில், ஜீவனின் புண்ணிய- பாபங்களை இணைத்து அனுபவிக்கச் செய்கிறான் என அறிவுறுத்துகிறது ஜோதிடம் (கால: ஸ்ருஜதிபூதானிகால: ஸம்ஹரதேப்ரஜா:). ஈஸ்வர அம்சம், ஒளிவடிவில் கிரகங்களில் தென்படுகிறது. அவனின்றி ஓர் அணுவும் அசையாது. அணு என்றால் மனம் (அணுபரிமாணம்மன:); மனத்தில் ஏற்படும் சிந்தனை அதன் அசைவு. அதற்கு அவன் வேண்டும். ஈசன், கிரகங்களின் ஒளி வாயிலாக புண்ணிய- பாபத்துக்கு ஏற்ப சிந்தனை மாற்றத்தை உருவாக்குகிறார்.</p>
<p class="content">தூணிலும் துரும்பிலும் இருக்கும் ஈசன், காலத்திலும் இருப்பான்; கிரகங்களின் ஒளியிலும் இருப்பான். மேகம் மழையைப் பொழிகிறது. நீரைப் பெற்றுப் பயிர்கள் வளர்கின்றன. பயிர்களில் தென்படும் மாறுதலுக்கு நீர் காரணமாகாது. அதன் இயல்புதான் காரணம். ஈஸ்வரன் ஜீவராசிகளை ஒன்றாகப் பார்க்கிறான்; படைக்கிறான், ஜீவனில் தென்படும் இயல்பு, அவனை மாற்றியமைக்கிறது. ஈஸ்வரன் நம்மைத் தண்டிக்கவில்லை. நம் கர்மவினையே நம்மை தண்டிக்கிறது; வாழ்த்துகிறது. தனது கர்மவினையில் இணைந்து மகிழ்கிறான்; வாட்டமுறுகிறான் (ஸ்வகர்மஸ¨த்ரக்ரஹிதோஹிலோக:). கர்மவினை அனுபவிக்காமல் கரையாது என்கிறது சாஸ்திரம் (நாபுக்தம் க்ஷீயதேகர்ம).</p>
<p class="content">அனுபவிக்கவேண்டிய இன்ப துன்பங்களின் வரைபடம் ஜாதகம். ஜாதகத்தில் அமர்ந்த சுப அசுப கிரகங்கள், தங்களது தசா-புக்தி-அந்தரங்களில் தங்களது இயல்புக்கு (வெட்ப- தட்ப) இணங்க, ஜாதகரின் கர்மவினைப் பயனை மாறி மாறி அனுபவிக்க வைக்கிறது. கர்மவினையைக் கரைத்தால், விபரீத பலன்கள் தலை தூக்காது. கரைக்கும் முறையை அதாவது பரிகாரத்தை தர்ம சாஸ்திரம் பரிந்துரைக்கிறது. வாழவேண்டியவன் வருத்தத்தில் வாடக்கூடாது என்ற நல்லெண்ணத்தில், தவறான செயல்பாட்டில் உருமாறும் விளைவுகள் (கர்மவிபாகம்) என்ற தலைப்பில் பரிகாரங்களைத் தொகுத்துத் தந்திருக்கிறது தர்ம சாஸ்திரம். பரிகாரம் கர்மவினையை அழிக்க வேண்டும். அப்போது நிம்மதி பிறக்கும். அப்படியிருக்க, கருவியாகச் செயல்படும் கிரக வழிபாட்டுடன் திருப்திப்படுவது பலன் தராது.  </p>
<p class="content"><img align="right" width="150" height="69" alt="" src="http://cdnw.vikatan.com/sakthi/2014/02/odunjh/images/p83a.jpg">உலகமே கோள்களில் இறங்கி, ஆராய்ச்சியில் ஈடுபட்டு மகிழ்கிறது. சூரியனைத் தவிர மற்ற கிரகங்கள் ஒளி இல்லாதவை. சூரியனிடமிருந்து ஒளி பெற்று மிளிர்கின்றன. கோள்களில் இறங்குவது சிந்தனையின் ஆற்றல். இது, சூரியனில் இறங்க இயலாது. கோள்களின் கிரணங்கள்தான் பாதிப்புக்குக் காரணமாகின்றன. ஆராய்ச்சியில் இறங்கியதால், அதன் இயல்பு மாறாது. சூரியனால் ஏற்படும் வெப்பமும், சந்திரனால் ஏற்படும் தட்பமும், நம் வாழ்க்கைக்குத் தேவையான அத்தனை உபகரணங்களையும் அள்ளி அள்ளித் தருகின்றன. வெப்ப மிகுதியில் ஏற்பட்ட மாற்றம் மனித குலத்தை நடுங்கச் செய்கிறது. அதைத் தணிக்கும் முயற்சி இன்று வரை வெற்றி பெறவில்லை. அதன் தாக்கம் பனிப்பொழிவை அதிகமாக்கி, பயிர்களை முளைக்கவிடாமல் தடுக்கிறது. பல மாறுதல்களுக்கும் விபரீதங்களுக்கும் வெட்ப தட்பம் காரணமாக மாறிவிடுகிறது. அகாலத்தில் வருகிற வெப்பத்தையும் தட்பத்தையும் தாங்க முடியவில்லை. வெளியுலகம் வெட்ப தட்பத்தின் தாக்கத்தில் இன்ப துன்பங்களை உணருவதை அறிகிறோம். உடலையும் வெட்ப தட்பங்கள் இயக்குகின்றன; அழிக்கின்றன; இன்ப துன்பங்களை ஏற்கச் செய்கின்றன. கர்மவினை காலத்துடன் இணைந்து, கிரகங்களின் வாயிலாக வெட்ப தட்பத்தைத் தாறுமாறாக்கி, இன்ப துன்பங்களை ஏற்கச் செய்கிறது எனும் ஜோதிட சித்தாந்தம் உலகவியல் நோக்கிலும் பொருத்தமாக இருப்பது அதன் பெருமை!</p>
<p class="content">சட்டியில் இருப்பதை அகப்பை எடுத்துத் தரும். அதுவொரு  கருவி. அகப்பை ஜடம். அதை இயக்க ஒருவன் வேண்டும். சேமித்த கர்மவினையை எடுத்துப் பரிமாறுவது கிரகங்கள். அதை இயக்குபவன் ஈசன். அகப்பையோ ஆண்டவனோ கர்மவினையை மாற்றி அமைக்க இயலாது. அது ஒருவனது செயல்பாட்டில் விளைந்தது. அவனே முயற்சி செய்து அழிக்க வேண்டும். உணர்ந்து தன் செயல்பாட்டில் மறையச் செய்ய வேண்டும். நல்லதைச் செய், கெடுதலைச் செய்யாதே என்று ஓயாமல் வலியுறுத்துகிறார்கள் நம் முன்னோர்கள். 'வருமுன் காப்போம்’ எனும் கோணத்தில் கெட்ட கர்ம வினையை உருவாக்காமல் இருக்கும் நடைமுறையை எடுத்துரைத்தார்கள். காது கொடுக்காதவர்கள் கவலையில் ஆழ்கிறார்கள். மருத்துவர் இருக்கிறார் என்று நினைத்து யாரும் விஷம் அருந்துவதில்லை. எதற்கும் பரிகாரம் உண்டு என்று நினைத்துக் கெடுதலைக் கையாளக் கூடாது. நெருக்கடி நிலையில் பயன்படுத்தும் கோட்பாடுகளை, விலகிய பிறகு பயன்படுத்தக் கூடாது. பலன் தராது என உணரவேண்டும்.</p>
<p class="content">வேத காலத்திலிருந்தே முதல் வழிபாடு நவக்கிரக ஆராதனை என்கிறது தர்ம சாஸ்திரம். ஆராதனையில் ஈடுபாடு இருக்கும் போது, மனம் தெளிவு பெற்று, தவறான சிந்தனை முளைக்காமல், கெட்ட கர்மவினை உருவாகாமல் செய்கிறது. ஆகவே, நவக்கிரக ஆராதனையை குறிக்கோள் இன்றி நித்தியம் செய்கிற கடமையாக மாற்றினார்கள். கிரகங்களின் தாக்கம் உடலையும் உள்ளத்தையும் பாதிப்பது உண்டு. உடலை பாதித்தால் பிணியாகவும், உள்ளத்தை பாதித்தால் தவறான சிந்தனையாகவும் மாறிவிடும். அன்றாடப் பணிகளில் ஈடுபடும்போது, சிந்தனை மாற்றமே வெற்றி தோல்விக்குக் காரணமாகிறது. அதை நடைமுறைப்படுத்துவதற்கு அந்த வேளையில் தென்படும் தசா-புத்தி-அந்தரநாதன்களின் வெட்ப தட்பத்தின் ஏற்றக் குறைச்சல் காரணமாகிறது.</p>
<p style="text-align: center"><img align="middle" width="450" height="352" alt="" src="http://cdnw.vikatan.com/sakthi/2014/02/odunjh/images/p83b.jpg"></p>
<p class="content">வெளியே வெட்ப- தட்பங்களின் அசாதாரண கலவை, புழுக்கத்தை உருவாக்கி அலைக்கழிக்கும். கிரகங்கள் உடலுள் புழுக்கத்தை உருவாக்கி, சிந்தனையைத் திசை திருப்பும். வெட்ப தட்பத்தின் சமநிலை அமைதியை உருவாக்கும். அதுபோல், சுப- அசுப கிரகங்களின் சமநிலை நமக்கு நிம்மதியைத் தரவல்லது.  தசானாதன், புக்தினாதன், அந்தரனாதன்- இவர்களில் வெட்ப தட்ப கிரகங்களின் இணைந்த சேர்க்கை, பிணைந்த சேர்க்கை- இரண்டும் மாறுபட்ட பலனுக்குக் காரணமாவது உண்டு. வெளியுலகில் சூரியனின் தாக்கம் ஆயாசம் அளிப்பதும், இரவில் சந்திரனின் தாக்கம் அமைதியைத் தருவதும் கண்கூடு! வெப்பம் மிகுதியாக இருக்கும் கிரகங்கள், தட்பம் மிகுதியாக இருக்கும் கிரகங்கள் எனும் பாகுபாடுகள் உண்டு. சந்திரனில் நீர் உண்டு; அது தட்ப கிரகம். சூரியனில் நீர் இல்லை; அது வெப்ப கிரகம்.  சூரியனை விட்டு விலகி, வளைய வரும் சந்திரனில் (பௌர்ணமியில்) சூரிய வெப்பத்தின் தாக்கம் நீரில் பட்டு குளிர்ச்சியாக்கி வெளிப்படுகிறது. சூரியனுடன் நெருங்கிய சந்திரன் (அமாவாசை) வெப்பத்தில் நீர் உறிஞ்சப்பட்டு, வெப்ப கிரகமாக மாறுகிறது.</p>
<p class="content">கிரகங்களின் சேர்க்கை- பார்வை ஆகிய  பலன்களில் மாறுபாடு உண்டு. இந்த இரண்டு பேரின் தாக்கத்தில் மற்ற கிரகங்கள் வெட்ப தட்பத்தை ஏற்று, நமக்குப் பல மாறுதல்களைத் தருகின்றன.  சூரியன், சந்திரன் ஆகியோரின் தொடர்பு அத்தனை கிரகங்களுக்கும் உண்டு. அதற்கு ஏற்ப பலனைத் தருவார்கள். கண்ணுக்குப் புலப்படும் ஜோதிஷத்தை பொய் என்று உரைத்தாலும், பொய்யனுக்கும் சுக துக்கங்களை ஏற்கச் செய்துவிடும் (ப்ரத்யக்ஷம் ஜௌதிஷம் சாஸ்த்ரம் சந்தார்க்கை யத்ர ஸாஷிணௌ). ஆகாச பூதத்தின் இணைப்பு இன்றி, ஆரவாரம் இருக்காது. வானொலி, தொலைக்காட்சி, சின்னத் திரை, பெரிய திரை போன்றவை ஆகாச பூதத்தின் ஆரவாரங்கள். நம் செயல்பாடுகள் அனைத்தும் ஆகாசத்தில் (இடைவெளி) நிகழ்கின்றன.</p>
<p class="content">நாம் வளைய வர, ஆகாசம் வேண்டும். அந்த ஆகாசத்தில் வளைய வருவது நவக்கிரகங்கள். உலக வாழ்வில், விரும்பிய- விரும்பத்தகாத மாற்றங்களுக்கு கிரகங்களின் பங்கு உண்டு. ஆகாசம் உடலிலும் ஊடுருவியிருப்பதால், அந்த கிரகங்களிலும் இணைந்திருக்கும். அதன் தாக்கம் முழுமையாக நம்மை பாதிக்கும். பாதிப்பை அகற்றி மகிழ்ச்சியைத் தக்கவைக்க, ஜோதிடம் வழிகாட்டுகிறது!</p>
<p style="text-align: right"><span style="color: #ff0000"><strong>- சிந்திப்போம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நட்சத்திர பலன்கள்</div>
<div class="subtitle1">ஜோதிட ரத்னா கே.பி.வித்யாதரன்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="747" alt="" src="http://cdnw.vikatan.com/sakthi/2014/02/odunjh/images/p35.jpg"></p>
<p style="text-align: center"><img align="middle" width="600" height="913" alt="" src="http://cdnw.vikatan.com/sakthi/2014/02/odunjh/images/p36.jpg"></p>
<p style="text-align: center"><img align="middle" width="600" height="920" alt="" src="http://cdnw.vikatan.com/sakthi/2014/02/odunjh/images/p37.jpg"></p>
<p style="text-align: center"><img align="middle" width="600" height="919" alt="" src="http://cdnw.vikatan.com/sakthi/2014/02/odunjh/images/p38.jpg"></p>
<p style="text-align: center"><img align="middle" width="600" height="905" alt="" src="http://cdnw.vikatan.com/sakthi/2014/02/odunjh/images/p39.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பஞ்சாங்கக் குறிப்புகள்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><strong><u>தெளிவாக படிக்க படத்தை க்ளிக் செய்யவும்</u></strong></span></p>
<p style="text-align: center"><a target="_blank" href="http://www.vikatan.com/sakthi/2014/02/odunjh/images/p69.jpg"><img alt="" align="middle" width="600" height="851" src="http://cdnw.vikatan.com/sakthi/2014/02/odunjh/images/p69a.jpg"></a></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விதைக்குள் விருட்சம் - 7</div>
<div class="subtitle1">பிரச்னைகள் ஒரு பிரச்னையே அல்ல! </div>
<div class="subtitle2"> சேவாரத்னா டாக்டர் டி.எஸ்.நாராயணஸ்வாமி</div>
<div class="subtitle3">ஓவியங்கள்: அரஸ்</div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ம</strong></span>னிதனாகப் பிறந்த ஒவ்வொருவருக்கும், முக்கியமான சில ஆசைகள் உண்டு. நல்ல ஆரோக்கியத்துடன் வாழ வேண்டும்; நல்ல கல்வியும், அதனால் பெருமையும் ஏற்பட வேண்டும்; நல்ல வேலை அல்லது தொழில் அமைந்து, அதனால் நிறைவான பொருட் செல்வங்கள் சேரவேண்டும்; உணவு, ஆடை, ஆபரணங்கள், இருப்பிடம், அசையும் அசையா சொத்துக்கள் அனைத்தும் தட்டுப்பாடின்றிக் கிடைக்க வேண்டும்.</p>
<p class="content">நல்ல மனைவி அல்லது கணவன், அருமையான குழந்தைகள் அமைய வேண்டும்; சுற்றமும் நட்பும் இனிதே அமைய வேண்டும்; பேரும் புகழும், பெருமையும் கொண்டு வாழ வேண்டும்; எல்லாவற்றுக்கும் மேலாக, நீண்ட ஆயுளுடன் அமைதியான வாழ்க்கை அமைய வேண்டும்... என ஆசைப் பட்டியல் நீளும்.</p>
<p class="content">இந்த ஆசைகள் நியாயமானவையே! இவை நிறைவேறத்தான் நாம்  பிறப்பிலிருந்து இறப்பு வரை போராடிக் கொண்டிருக்கிறோம். இவற்றை அடைவதில் நமக்கு ஏற்படும் தாமதங்கள், தடைகள் போன்றவற்றை உருவாக்கும் சந்தர்ப்பங்களையும் சூழ்நிலைகளையும்தான் நாம் பிரச்னைகள் என்கிறோம்.</p>
<p class="content"><span style="color: #ff0000"><strong><img alt="" align="left" width="150" height="177" src="http://cdnw.vikatan.com/sakthi/2014/02/odunjh/images/p46.jpg">உண்மையில், பிரச்னைகள் என்பது ஒரு பிரச்னையா?</strong></span></p>
<p class="content">''எந்த ஒரு பிரச்னைக்கும் தீர்வு உண்டு. ஆனால், ஒவ்வொரு தீர்வும் ஒரு புதிய பிரச்னையின் ஆரம்பம்'' என்று கிரேக்கப் பேரறிஞர் அரிஸ்டாட்டில் கூறியுள்ளார்.</p>
<p class="content">பிரச்னையே வரக்கூடாது என எச்சரிக்கையாக வாழ்பவர்களுக்கும் ஏதேனும் பிரச்னை வரத்தான் செய்யும். பிரச்னை பெரிதானால் பார்த்துக் கொள்ளலாம் என்று, வெளியே தைரியமாகப் பேசிக்கொண்டு, உள்ளே பயத்துடன் வாழ்பவர்களும் இருக்கிறார்கள். பிரச்னைகளைத் தள்ளிப்போட்டுவிட்டால், தானாகத் தீர்ந்துவிடும் என்கிற இவர்களின் நினைப்புக்கு மாறாக, பிரச்னைகள் விஸ்வரூபம் எடுத்து பூதாகாரமாக பயமுறுத்தும்.</p>
<p class="content">எதிர்ப்புச் சக்தியை உடலில் ஏற்றிக்கொண்டால், நோய் வராமல் தடுக்கலாம். அதுபோல பிரச்னைகளை சமாளிக்கும் திறனை நாம் அதிகப்படுத்திக்கொண்டால், பிரச்னைகள் நம்மை பயமுறுத்தாது.</p>
<p class="content">ஒரு பிரச்னை உருவானால், சந்தர்ப்பத்தையோ, சூழ் நிலையையோ அல்லது மற்றவர் களையோதான் பிரச்னைக்குக் காரணம் என்று நாம் குற்றம் சாட்டுகிறோம். அதை விடுத்து, நமது பிரச்னைக்கு நாம்தான் காரணம் என்று எண்ணும்போதுதான், அதற்குத் தீர்வு காணும் முதல் படியில் நாம் கால் வைக்கிறோம்.</p>
<p class="content">வாழ்க்கையில் பிரச்னை இருக்கலாம்; ஆனால், பிரச்னையே வாழ்க்கையாகிவிடக்கூடாது. வாழ்க்கையில் வெற்றி பெறுவது ஒரு பக்கம் இருக்கட்டும்; தோல்வி ஏற்படும்போது துவளாமல் இருப்பது கூட ஒருவகையான வெற்றிதான்!</p>
<p class="content"><span style="color: #ff0000"><strong>புதிய உலகைக் கண்டவன்!</strong></span></p>
<p class="content">14-ஆம் நூற்றாண்டு! புதியன படைக்கவும், புதுமைகள் காணவும் துடிப்பான பலர் இடையறாது உழைத்துக்கொண்டிருந்த கால கட்டம் அது. புதியதோர் உலகம் காண, ஸ்பெயின் நாட்டில் இருந்து புறப்பட்டார் ஒரு மாலுமி. அவர் பெயர் கிறிஸ்டோபர் கொலம்பஸ். இருபது மாலுமிகளுடன் சிறு கப்பலில் அவரது பயணம் பசிபிக் கடலில் தொடங்கியது. சுற்றிலும் கடல்... கடல்... கடல்... என, வேறு எதையுமே காணாமல் அவர்கள் பயணம் நீண்டு கொண்டிருந்தது. 24 நாட்கள் கழிந்தன. கண்ணுக்கு எட்டிய தூரம்வரை கரையே தென்படவில்லை!</p>
<p style="text-align: center"><img alt="" align="middle" width="420" height="584" src="http://cdnw.vikatan.com/sakthi/2014/02/odunjh/images/p46a.jpg"></p>
<p class="content">கப்பலில் உள்ளவர்களுக்கு உணவும் தண்ணீரும் வழங்கும் அதிகாரி ரொனால்ட். அதில் பயணம் செய்துகொண்டிருந்த 21 பேருக்கு இன்னும் 24 நாட்களுக்கு மட்டுமே போதுமான உணவும் குடிதண்ணீரும்தான் கையிருப்பில் உள்ளது என்பதை அறிந்தான் அவன். உடனே கப்பலைத் திருப்பி, வந்தவழியே வந்த வேகத்திலேயே சென்றாலும், புயலும் மழையும் குறுக்கிடாமல் இருந்தால்தான், 24 நாட்களில் உயிருடன் அனைவரும் ஸ்பெயின் நாட்டை அடைய முடியும் என்று கணக்கிட் டான். இதற்கு மாறாக, பயணத்தை மேலும் சில நாட்கள் தொடர்ந்து, கரை காண முடியாமல் போகுமானால், கடலிலேயே அவர்களின் வாழ்க்கை முடிந்துவிடும் என்கிற தன் எண்ணத்தை மாலுமிகளிடம் தெரிவித்தான்.</p>
<p class="content">ஏற்கெனவே சோர்ந்துபோயிருந்த, உயிரின் மீதும் உற்றார் உறவினர் மீதும் பாசமும் பற்றும் கொண்டிருந்த அனைவரும் ரொனால்டின் கருத்தை ஏற்று, கப்பலைத் திசை திருப்பி, தாய்நாட்டை நோக்கிப் பயணத்தைத் தொடர்வதென ஏகமனதாக முடிவெடுத்தனர். தங்கள் தலைவர் கொலம்பஸிடம் இதைத் தெரிவிக்கவும் செய்தனர்.</p>
<p class="content">உணவும் தண்ணீரும் தனது வாழ்க்கை லட்சியத்தில் குறுக்கிடுவதா? புதியதோர் உலகம் காணப் புறப்பட்ட முயற்சியிலிருந்து பின்வாங்குவதா? கொலம்பஸால் இதைக் கற்பனை செய்துகூடப் பார்க்க முடியவில்லை.</p>
<p class="content">''எக்காரணம் கொண்டும் பாதையை மாற்றுவதற்கில்லை. கப்பலை முன்னோக்கியே செலுத்துங்கள்; நடப்பது நடக்கட்டும்!'' என்று கட்டளையிட்டார்.</p>
<p class="content"><img alt="" align="left" width="300" height="333" src="http://cdnw.vikatan.com/sakthi/2014/02/odunjh/images/p46b.jpg">ஆனால், தன் கட்டளைக்குக் கட்டுப்படாமல் கப்பல் திசை திரும்பி, ஸ்பெயினை நோக்கி நகர்வதை</p>
<p class="content">தளத்திலிருந்து பார்த்த கொலம்பஸ் அதிர்ச்சியுற்றார். ஆம்... தலைமைப் பதவியை ரொனால்ட் எடுத்துக் கொண்டான். கொலம்பஸ் காவல் கைதியாக்கப்பட்டு, பாய்மரக்கம்பத்தில் கட்டிப் போடப்பட்டார்.</p>
<p class="content">தலைமைப் பதவி போய்விட்டது; நண்பர்களே விரோதிகள் ஆகிவிட்டார்கள். கட்டுண்ட நிலையிலும், புதியதோர் உலகம் காண விழைந்த கொலம்பஸ் கலங்கவில்லை. அடுத்து என்ன செய்யலாம் என ஆழ்ந்து சிந்தித்தார். ரொனால்டை அழைத்தார். ஒரு சிறு கணக்குப் போட்டார்.</p>
<p class="content">''21 பேருக்கு 24 நாட்களுக்கான உணவும் தண்ணீரும் உள்ளதுதானே?'' என்று கேட்டார் கொலம்பஸ்.</p>
<p class="content">''ஆம். 24 நாட்களுக்கு மட்டுமே அவை போதுமானது!''</p>
<p class="content">''அந்த 21 பேரில் நானும் ஒருவன்தானே?''</p>
<p class="content">''அதிலென்ன சந்தேகம்? உங்களையும் சேர்த் துக் காப்பாற்றுவதற்காகத்தான் உங்களையே எதிர்க்கும் நிலை ஏற்பட்டுள்ளது'' என்று வருத்தத்துடன் தெரிவித்தான் ரொனால்ட்.</p>
<p class="content">''நான் ஒருவன் சாப்பிடாமலும், நீரருந்தா மலும் இருந்தால், என்னுடைய 24 நாள் உணவும், தண்ணீரும் மீதியுள்ளோருக்கு மேலும் கூடுதலாக ஒரு நாளைக்குப் போது மல்லவா?'' என்று கேட்டார் கொலம்பஸ்.</p>
<p class="content">ரொனால்டுக்குக் கணக்கு புரிந்தது; காரணம் புரியவில்லை. கொலம்பஸ் தொடர்ந்தார்...</p>
<p class="content">''கப்பலை முன்னோக்கி மேலும் ஒரே ஒரு நாள் மட்டும் செலுத்துங்கள். ஒருவேளை, கரை காணாது போனால், என்னைக் கடலில் தள்ளிவிடுங்கள். மிச்சமாகும் என் உணவும், தண்ணீரும், திரும்பி ஊர் சேரும்வரை உங்களுக்குப் போதுமானதாக இருக்கும்.''</p>
<p class="content">மாலுமிகளுக்கு இப்போது கணக்கும் புரிந்தது; கொலம்பஸின் கொள்கைப் பிடிப்பும் புரிந்தது; இதில் தங்கள் கடமை என்ன என்பதும் புரிந்தது.</p>
<p class="content">கொலம்பஸைக் கட்டியிருந்த கயிறுகள் உடனடியாக அவிழ்க்கப்பட்டன. கப்பல் முன்னோக்கி நகர்ந்தது. அடுத்த இருபதாவது மணி நேரத்தில், கப்பல் கரை சேர்ந்தது. புதிய உலகம் என அழைக்கப்பட்ட அமெரிக்கா கண்டம் கொலம்பஸால் கண்டுபிடிக்கப்பட்டது.</p>
<p class="content">சந்தர்ப்பத்துக்காகத் தன் கொள்கையை மாற்றிக் கொள்ளவில்லை கொலம்பஸ். மாறாக, கொள்கைக்கேற்ப சந்தர்ப்பத்தையே மாற்றியமைத்து வெற்றி கண்டார்.</p>
<p class="content">பிரச்னைகளை ஒழிக்க முயல்வதைவிட, அதற்கான காரணங்களை ஆராய்ந்து செயல் படும்போதுதான் அவற்றுக்கான தீர்வுகளைக் காணமுடியும். இது கொலம்பஸ் காட்டிய வழி!</p>
<p style="text-align: right"><span style="color: #ff0000"><strong>- விருட்சம் வளரும்...</strong></span></p>
<p class="content"><u><span style="color: #0000ff"><strong><img alt="" align="right" width="250" height="256" src="http://cdnw.vikatan.com/sakthi/2014/02/odunjh/images/p46c.jpg">விந்தியனை வென்ற அகத்தியன்!</strong></span></u></p>
<p class="content">சிவபெருமான் ஆணைப்படி, பூமியை சமநிலைப்படுத்த குறுமுனி அகத்தியர், இமயத்தில் இருந்து குமரி நோக்கிச் சென்றார். வழியில்,  விந்தியமலை தடையாக நின்றது. ஆணவம் மிக்க விந்தியன், தன் பெயரைச் சொல்லி வணங்கினால் வழிவிடுவதாகக் கூறினான். இறைவனுக்கும் ஞானி களுக்கும் மட்டுமே தலைவணங்கும் அகத்தியருக்கு இது பிரச்னையாக அமைந்தது.</p>
<p class="content">விந்தியனை வணங்காமல், அவனது கர்வத்தை அடக்கி மலையைத் தாண்டுவதுதான் பிரச்னைக்குத் தீர்வு. மலையைச் சிறிதாக்க அவர் நினைக்கவில்லை. அவரே விஸ்வரூபம் எடுத்தார். விந்தியமலை அவர் பாதத்தைவிட சின்னதாகப் போயிற்று. ஒரே எட்டில் மலையைத் தாண்டிச் சென்றார். விந்தியன் மலைத்து நின்றான். ஆணவம் நீங்கி, அகத்தியர் அடிபணிந்தான்.</p>
<p class="content">பிரச்னைகள் மலைபோல் நிற்கும்போது, அதை ஒழிக்கவோ, சிறிதாக்கவோ முயலாதீர்கள். உங்கள் சக்தியைப் பெரிதாக்கும் வழியைத் தெரிந்துகொள்ளுங்கள். மலையளவு பிரச்னையும் கடுகளவாகிப் போகும்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சித்தம் சிவம் சாகசம்!- 34</div>
<div class="subtitle1">சித்தம் அறிவோம்...</div>
<div class="subtitle2">இந்திரா சௌந்தர்ராஜன், ஓவியம்: ஜெயராஜ்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff6600">'விளையாடிக் கருநெல்லி பறித்தே உண்ணு<br>
வேகாத தலையாகும் விரும்பிப் பாரு<br>
மலையாமல் வெண்சாரை பிடித்தேயுண்ணு<br>
மைந்தனே சாகாக்கா லதுவே யாகும்<br>
அலையாமல் சோதியதன் பாலையுண்ணே<br>
அக்கினியாங் கம்பமடா சுழுமுனையாச்சு<br>
கலைநாலு நோகிறதை எட்டிற்சேர்<br>
கபடமற்ற தேகமடா கண்டு பாரே!’</span></p>
<p style="text-align: center"><span style="color: #0000ff">- காகபுஜண்டர்</span></p>
<p class="content"><u><span style="font-size: medium"><span style="color: #0000ff"><strong>கா</strong></span></span></u>கபுஜண்டர் தன் நெடிய விளக்கத்தில் அஷ்டமாஸித்தியைத் தொட்டு நின்றார். தன்மார்த்தனும் பிரம்மார்த்தனும் அவர் கூறப்போகும் அந்த ஸித்தி பற்றி அறிய ஆவலாக அவரை நோக்கினர்.</p>
<p class="content">இந்த அஷ்டமாஸித்தி எனப்படும் எட்டு வித வல்லமைகள் சாதாரணமானவை அல்ல. இதை ஒரு மனிதன் அடைந்துவிட்டால் கிட்டத்தட்ட அவன் கடவுளாகவே ஆகிவிட முடியும். அதேநேரம், அவன் துளி பிரண்டாலும், பெரும் அசுரனாகி, பெரும்பாவியாகி கொடும் நரகில் விழுந்துவிடவும் கூடும்.</p>
<p class="content"><img align="left" width="180" height="131" alt="" src="http://cdnw.vikatan.com/sakthi/2014/02/odunjh/images/p52a.jpg">இதன் பின்னால் இருக்கும் இந்த ஆபத்தை அறியாமலோ, அல்லது உணரமாட்டாமலோ இந்த அஷ்டமாஸித்திகளை மட்டும் மனதில் கொண்டு சித்தர்களாக மாறிவிட எண்ணியவர்கள் பலர் உண்டு. இவர்கள் சில காலம் சித்தர்களாகவும் இருந்தது உண்டு. ஆனால், இந்த சில ஸித்திகள் வசப்பட்ட உடனேயே, அவர்கள் இவற்றில் மயங்கித் திசைமாறிப் போய் ஒன்றுமே இல்லாமல் போனதும் உண்டு. எனவே, காகபுஜண்டர் அஷ்டமாஸித்திகள் பற்றிக் கூறுவதற்கு முன், அதை எந்த அளவுக்குத் தன் சீடர் களாய்த் தங்களை ஆக்கிக்கொண்டிருக்கும் இவர்களுக்குச் சொல்வது என்றும் சற்று யோசிக்கத் தொடங்கினார். அது பிரம்மார்த்தனுக்கும் புரிந்தது.</p>
<p class="content">''குருவே, என்ன யோசனை! அஷ்டமாஸித்தி பற்றித் தாங்கள் கூறப் போவதைக் கேட்க ஆவலாக இருக்கிறோம். தாங்களோ இவ்வேளையில் சற்று யோசிப்பது போல் தெரிகிறதே...?'' என்றான்.</p>
<p class="content">''உண்மைதான் பிள்ளைகளே! மூச்சு தொடர்பான ஞானக் கருத்துக் களை உங்களுக்குச் சொல்லும் சாக்கில் உலகுக்கும் கூறிவிட்டேன். உடம்பு தொடர்பாகவும் காயகல்பங்கள் வரையிலும் கூறிவிட்டேன். இதனால் கல்பயோகியாகிவிடும் ஒருவன், கிட்டத்தட்ட மரணத்தையே வென்றவனாகிறான். யமனை அவன் ஆதிக்கம் செலுத்தமுடியும். இப்படிப்பட்ட கல்பயோகியிடம் யமனும் வர மாட்டான்; வந்தால் வணங்குவான். காரணம் தேகம்தான்!</p>
<p class="content">அந்த கல்பயோகியின் தேகம் வியர்க்காது. துர்வாடை வீசாது. எச்சில்கூட மருந்தைப்போல விளங்கும். அந்தக் கல்பயோகி தன் தலைமுடியால் ஒரு மலைப் பாறையையும் கட்டி இழுக்க முடியும். இவையெல்லாம் ஐம்புலன் சுருக்கி, உள்ளளியை அவன் பெருக்கிக் கொண்டதற்கான பரிசுதான். ஆனால், பரிசுக்கெல்லாம் பரிசைப் போன்றது அஷ்டமாஸித்தி. அதாவது, எண்பேராற்றல்! எட்டு விதமான இந்த ஆற்றல், அந்தக் கல்பயோகியை கடவுளாகவும் ஆக்கிவிடும்; அரக்கனாகவும் ஆக்கிவிடும். எனவே, எண்பேராற்றல் குறித்து விளக்குவதற்கு முன், அது கேட்பவர்களை எந்த அளவு பாதிப்புக்குள்ளாக்கும் என்பதையும் எண்ணிப்பார்க்க வேண்டியது அவசியம். அதனால்தான் யோசிக்கிறேன்.''</p>
<p class="content">''அதாவது, இந்த எண்பேராற்றல் பற்றி அறிந்தால் எங்களுக்குள் பாதிப்பு ஏற்படக்கூடும் என்று கருதுகிறீர்களா?''</p>
<p class="content">''ஆம். நீங்கள் லௌகீக வாழ்வில் இருந்து வந்தவர்கள். காமம் காரணமாக வந்து பிறந்தவர்கள். கர்மம் உங்கள் தலையில் தலைவிதியாக எழுதப்பட்டுள்ளது. அதை ஒட்டியே உங்கள் வாழ்வு செல்ல முடியும். அந்த விதிப்பாடுதான் நீங்கள் என் உபதேசம் கேட்கவும் காரணம். இந்த உபதேசம் உங்களைக் கடைத்தேற்றி உங்கள் பிறப்புக்கு ஒரு முடிவையும் ஏற்படுத்தலாம். மாறாகப் பல பிறவிகளுக்குக் காரணமாகவும் ஆகிவிடலாம்!''</p>
<p style="text-align: center"><img align="middle" width="600" height="546" alt="" src="http://cdnw.vikatan.com/sakthi/2014/02/odunjh/images/p52.jpg"></p>
<p class="content">''எப்படி என்று விளக்கமாய்க் கூறமுடியுமா?''</p>
<p class="content">''எண்பேராற்றல் மீது நீங்கள் மோகம் கொண்டு, அதை அடைய நீங்கள் முயல்வதைப் பொறுத்தது அது!''</p>
<p class="content">''முதலில், அந்த எண்பேராற்றல் எனும் அஷ்டமாஸித்தி எவை என்று கூறிவிடுங்களேன்...''</p>
<p class="content">''கூறுகிறேன். அணிமா, மகிமா, கரிமா, லஹிமா, வசித்வம், பிராகாமியம், பிராப்தி, ஈசத்வம் எனும் எட்டு ஆற்றல்களே அஷ்டமா ஸித்திகள் ஆகும். அணிமா என்றால், அணுவாய் மாறுவது. அதாவது, ஆறு அடி உயரம் கொண்ட நீயோ இல்லை நானோ ஒரு தூசு போல மாறிப்போவதுதான் அணிமா ஸித்தி!''</p>
<p class="content">''என்ன ஆச்சரியம்! இத்தனைப் பெரிய தேகம் எப்படி அணு போல் சிறுத்துப் போகமுடியும்?''</p>
<p class="content">''கேள்வியைச் சற்று மாற்றிச் சிந்தித்துப் பார். ஒரு துளியில் இருந்துதான் நாம் இத்தனை பெரிதாக வளர்ந்து ஆளாகியுள்ளோம். துளி இத்தனை பெரிதாகும்போது, இத்தனை பெரியது திரும்பத் துளியாக ஆகமுடியாதா என்ன?'' - காகபுஜண்டரின் கேள்வி அவர்களைப் பிரமிக்கவைத்தது.</p>
<p class="content">''அணு போலச் சிறுக்க முடிவதற்கு நேர் எதிரானது மகிமா. அதாவது, விஸ்வரூபமெடுப்பது. மலைபோல உயர்ந்தும் வளர்ந்தும் நிற்பது மகிமா!'' என்று தொடர்ந்தார் காகபுஜண்டர்.</p>
<p class="content">''குருவே, அது எப்படிப் பெரிதினும் பெரி தாக முடியும்? இதை நம்புவதற்கே இயல வில்லையே..?'' என்றான் தன்மார்த்தன்.</p>
<p class="content">''ராமாயணத்தில் அனுமனுக்குச் சாத்திய மாகி உள்ளதே? அணு போல் சிறுத்து ஒரு வண்டுபோலாகி, கடல் நடுவே எழும்பி நின்ற அரக்கியின் வாய்க்குள்ளேயே புகுந்தவன், மீண்டும் விஸ்வரூபம் எடுத்து நின்றபோது, சமுத்திரம் அவன் முழங்காலளவுதான் இருந்தது.''</p>
<p class="content">''ஓ.... இந்த ஸித்திகள் எல்லாம் உடையவர் தானா அனுமார்?''</p>
<p class="content">''ஆமாம். ஆனால், ஓரிடத்தில்கூட இந்த ஸித்திகளைத் தன் பொருட்டு சுயநலமாகப் பயன்படுத்திக் கொள்ளவில்லை அனுமன் என்பதை இந்த வேளையில் மனதில் கொள்ள வேண்டும் நீங்கள்.''</p>
<p class="content">''ஸித்தியை அடைவது பின் எதற்காக...?''</p>
<p class="content">''அவசியத்தின்பொருட்டு, அது உலக நன்மைக்குப் பயன்பட வேண்டும். ஸித்திகள் வரையில் சுயநலம் துளியும் கூடாது.''</p>
<p class="content">''குருவே... மீதமுள்ள ஆறு ஸித்திகள் பற்றியும் கூறுங்களேன்...''</p>
<p class="content">''நிச்சயமாக. அணிமா, மகிமாவைத் தொடர்ந்து வருவது கரிமா. அதாவது, கல்போல் கனப்பது. இதற்கும் அனுமனையே உதாரணம் கூறலாம். அனுமன் வனத்தில் ராம நாமம் ஜெபித்தபடி இருக்கையில், பீமன் அந்தப் பக்கமாய் வருகிறான். இது மகாபாரத காலத்துச் சம்பவம். அப்போது அனுமன் வால், பாதையில் நீண்டு கிடக்கிறது. அது பீமனுக்குக் கோபத்தை ஏற்படுத்துகிறது. பீமனுக்கு அனுமனைத் தெரிந்திராத நிலையில், ஒரு கிழட்டு வானரம் என்று எண்ணிக்கொண்டு, 'ஏ வானரனே! வாலைச் சுருட்டிக் கொள். நான் தெரியாமல் மிதித்திருந்தால், உன் உயிரே போயிருக்கும்!’ என்கிறான் சற்றுத் திமிராக.</p>
<p class="content"><img align="left" width="136" height="475" alt="" src="http://cdnw.vikatan.com/sakthi/2014/02/odunjh/images/p52b.jpg">பதிலுக்குத் தனக்குள் சிரித்துக்கொள்ளும் அனுமன், 'நான் கிழட்டு வானரன்தான். வாலைத் தூக்கக்கூடச் சக்தியில்லை. முடிந்தால், நீ என் வாலைத் தூக்கி ஓரமாகப் போட்டு விட்டுப் போ, அப்பனே!’ என்கிறான். பீமனும் வாலைத் தூக்க முயல்கிறான். ஆனால், அசைக்கக்கூட முடியவில்லை. அனுமன் இங்கே வாலை மலைபோல் கனக்கச் செய்ததால், புஜ பலத்தில் பேர்போன பீமனால்கூட அதை இம்மியும் அசைக்க முடியவில்லை. பிறகு, அந்தக் கிழட்டு வானரம்தான் அனுமன் என்று அறிந்து வணங்கி ஆசியையும் பெற்றான் பீமன். அனுமன் அப்போது பீமனிடம் காட்டியதுதான் கரிமா சித்தி.''</p>
<p class="content">''அற்புதம்! லஹிமா என்றால் என்ன?''</p>
<p class="content">''கரிமாவுக்கு நேர் எதிரானது. அதாவது, பஞ்சுபோல லேசாகி மிதப்பதுதான் லஹிமா. இந்த ஸித்திக்குப் பிரகலாதப் பிரபுவை உதாரணமாகச் சொல்லலாம். அவரின் தந்தையான இரண்யன், அவரைக் கடலில் தூக்கிப் போடச்சொல்ல, அப்படியே செய்தனர். ஆனால், கடலில் பிரகலாதன் மூழ்கிவிடவில்லை. மாறாக, தெப்பம் போல மிதந்தார்.''</p>
<p class="content">''அருமை, அருமை! சிறுப்பது, பெருப்பது, கனப்பது, லேசாவது என்று நான்கு ஸித்தி களையும் உதாரணங்களுடன் அறிந்து கொண்டோம். அடுத்து..?''</p>
<p class="content">''அதுதான் வசித்வம். அதாவது, பிறரைத் தன் வயப்படுத்துவது; தம் விருப்பப்படி எல்லாம் நடக்கச் செய்வது.''</p>
<p class="content">''இதற்கு உதாரணம்?''</p>
<p class="content">''கிருஷ்ணலீலை என்று ஒரு வார்த்தையில் கூறிவிடலாம். பால கிருஷ்ணனின் குறும்புகள் சொல்லி மாளாதவை. குறும்பாலே பாதிக்கப் பட்டவர்கள் அடிப்பதற்காக வருவார்கள். ஆனால், கிருஷ்ணனைப் பார்த்த மாத்திரத்தில் தடியைக் கீழே போட்டுவிட்டு அவன் சிரிப்பில் மயங்கித் தாங்களும் சிரிப்பர். ஆற்றங்கரையில் பெண்களோ, 'கிருஷ்ணா’, 'கிருஷ்ணா’ என்று அவன் பின்னேயே சுற்றித் திரிவர். மனிதர்கள் மட்டும்தானா..? அந்தக் கண்ணன் பின்னால் ஆடு- மாடுகள்கூட சுற்றித் திரிந்தன. இதற்குப் பெயர்தான் வசித்வம்.''</p>
<p class="content">''வசியம் என்று கூறலாமல்லவா?''</p>
<p class="content">''வசியம் என்பது தற்காலிகமானது. வசித்வம் நிரந்தரமான தன்மை படைத்தது.''</p>
<p class="content">''அடுத்து..?''</p>
<p class="content">''பிராகாமியம். கூடுவிட்டுக் கூடு புகுதல். அதாவது, ஓர் உடம்பில் இருந்து இன்னொரு உடம்புக்குள் நுழைவது என்று அர்த்தம்.''</p>
<p class="content">''இதற்குச் சான்று உண்டா?''</p>
<p class="content">''சித்தர்கள் வாழ்வில் மிகச் சாதாரணமான ஒரு விஷயம் இது. கயிலாய சுந்தரன், மூலன் எனும் இடையன் உடலில் புகப் போய்தான், அந்த இடையன் திருமூலர் எனப் போற்றப் பட்டார். இது சற்று ஆபத்தான சித்து விளையாட்டு. உட்புகுதல் என்பதைப் போலவே உடம்பினின்றும் விடுபடத் தெரிதல் என்பதும் இதில் முக்கியம். இதில் சிக்கிக்கொண்டவர்கள் பலர். இந்த வனத்திலேயே பல சித்தர்கள் விலங்குகளுக்குள் புகுந்துவிட்டு, வெளிவரத் தெரியாமல் இன்னமும் விலங்குகளாகவே திரிந்துகொண்டிருப்பதும் இதற்கு உதாரணம்.'' - காகபுஜண்டர் இவ்வாறு கூறவும், அவர்கள் ஐந்து பேருமே விக்கித்துப் போயினர்.</p>
<p class="content">''பிராகாமியம் எனும் கூடுவிட்டுக் கூடு பாய்வதை அடுத்து வருவதுதான் பிராப்தி எனும் பிராப்தம்.''</p>
<p class="content">''அது என்ன?''</p>
<p class="content">''நாம் எதை அடைய விரும்புகிறோமோ, அதை அடைவதற்குப் பெயர்தான் பிராப்தி.''</p>
<p class="content">''உண்மையில், சகல ஸித்திகளிலும் அற்புதமான ஸித்தி இதுதான். மற்ற ஸித்திகள் வசப்படக்கூட பிராப்தம் இருந்தால்தானே ஈடேறும்?''</p>
<p class="content">''பிராப்தத்தைக் கர்ம பலத்தால் அடைவது ஒரு விதம்; எண்ணத்தின் சக்தியால் அடைவது இன்னொரு விதம். இங்கே அஷ்டமா ஸித்திகளில் ஒன்றான பிராப்தி, கர்மத்தால் மட்டுமே வருவதல்ல; எண்ணங்களின் சக்தியாலும் வருவதாகும்.''</p>
<p class="content">''இதற்கு ஓர் உதாரணம் கூற முடியுமா?''</p>
<p class="content"><img align="right" width="150" height="217" alt="" src="http://cdnw.vikatan.com/sakthi/2014/02/odunjh/images/p52c.jpg">''இதற்கு மிகச் சிறந்த உதாரணம் விசுவாமித்திரர். அவரின் தொடக்கம் ஒரு க்ஷத்திரியப் பிறப்பால் ஆனது. க்ஷத்திரிய குலத்தில் வந்த கௌசிகன் எனும் அரசன்தான் பின்னாளில் விசுவாமித்திரன் என்கிற பிரம்மரிஷியாக உயரப் பெற்றான். இதற்குக் காரணம் வசிஷ்டர் எனும் பிரம்மரிஷிதான். அந்த ரிஷிக்கு இந்தச் சதுரகிரி தலத்திலும் ஆஸ்ரமம் உண்டு. வசிஷ்டர், கௌசிக மன்னனைப் பார்த்து, 'மனத்தை அடக்கிப் புலன்களை வென்று, எங்களைப் போல முனிவராவது மிகக் கடினம்’ என்று கூறவும், 'நான் புலன்களையும் மனத்தையும் வென்று முனிவனாகிக் காட்டுகிறேன்’ என்று கூறி, அரசாட்சியைத் துறந்து, தவத்தில் ஈடுபட்டு, பின்பு வசிஷ்டராலேயே 'பிரம்மரிஷி’ என்று அழைக்கப்பட்டவர்தான் விசுவாமித்திரர். அது மட்டுமல்ல, திரிசங்கு எனும் அரசனுக்கு சொர்க்கத்தில் இடமில்லாது போனபோது, தன் மனோபலம் மற்றும் தவசக்தியால் புதியதாக ஒரு சொர்க்கத்தையே நிர்மாணித்து, அதற்கு 'திரிசங்கு சொர்க்கம்’ என்று பெயரிட்டவர் விசுவாமித்திரர். பிராப்தியை இவர் மனோபலத்தால் அடக்கி, அதைத் தவத்தில் ஆழ்த்திப் பெற்றார். நாம் எண்ணியதை அடைய மன ஒடுக்கம் ஒன்றே போதும். அதுவே பிராப்தியை வழங்கிவிடும். தீவிரமாக ஒன்றை விரும்புவதும் பிராப்தியை அடைய வழி வகுக்கும்.''</p>
<p class="content">- காகபுஜண்டர் இப்படி ஏழு ஸித்திகளுக்கும் விளக்கமளித்து விட்டு, எட்டாவதாக ஈசத்வம் எனும் ஸித்தியிடம் வந்தார்.</p>
<p class="content">''எட்டு ஸித்திகளில் உன்னத ஸித்தி இதுதான். முன்புபெற்ற ஏழு ஸித்திகளைப் பெரிதாகக் கருதாமல், அந்த ஆற்றலைப் பயன்படுத்தி மனம்- வாக்கு- காயத்துக்கு இன்பம் சேர்க்காமல், அதை எல்லாம் துச்சமாகத் தூக்கி எறிந்து, இத்தகைய ஸித்திகளைத் தனக்குத் தர முடிந்த இறை சக்தி எத்தனைப் பெரிதாக இருக்கவேண்டும் என்று எண்ணி, அந்தச் சக்தியை அடைய முயற்சிப்பதும், முயன்று அடைவதுமே வாழ்வின் நோக்கம் என்றும், இந்த ஸித்திகள் எல்லாம் சிறு குழந்தைகள் விளையாடும் பொம்மைகளைப் போன்றவை என்றும் எவரொருவர் உளமார எண்ணுகிறாரோ, அவரே ஈசத்வத்தை அடைந்தவராவார்.</p>
<p class="content">ஈசத்வத்தை அடைந்துவிட்டால், அதைவிடப் பெரிது எதுவுமில்லை. இந்த ஈசத்வத்தை இந்த அஷ்டமாஸித்திகளில் அடங்கியுள்ள ஏழு ஸித்திகள் வழியாக அடைவது ஒரு விதம் என்றால், இந்த வழிமுறைகளே வேண்டாம் என்று இறைவனை எடுத்த எடுப்பில் சரண் புகுந்துவிடுவது மற்றொரு விதம். சரண் புகுவதுதான் சாலச் சிறந்த வழிமுறையும்கூட!''</p>
<p class="content">- காகபுஜண்டர் அஷ்டமாஸித்திகளுக்கு விளக்கம் கூறி, நெடிய ஞான விளக்கத்தை அவர்களுக்கு அளிக்கும் சாக்கில், பூ உலகத்தோர்க்கும் அளித்தார். இன்னும் அவர் இறவாப் பெருவாழ்வை வாழ்ந்து வருகிறார் என்பதே அவரைத் தியானிப்பவர்களின் அசைக்கமுடியாத கருத்து.</p>
<p class="content">காகபுஜண்டரைத் தொடர்ந்து அடுத்து நாம் சிந்திக்கப் போவது பதஞ்சலி எனும் சித்த புருஷரை!</p>
<p style="text-align: right"><span style="color: #ff0000"><strong>- சிலிர்ப்போம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஒரு கதை...  ஒரு தீர்வு! </div>
<div class="subtitle1">விடை சொல்லும் வேதங்கள்: 22 </div>
<div class="subtitle2">அருண் சரண்யா, ஓவியம்: சசி </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>''உ</strong></span>ன்னை ஒரு மனிதனாகவே ஒருத்தர் நினைக்கலேன்னா உனக்கு எப்படி இருக்கும்?'' என்று திடுமென்று ஒரு கேள்வியைக் கேட்டான் நண்பன் ஒருவன்.</p>
<p class="content">என் பதிலை ஒன்றும் அவன் எதிர்பார்த்த மாதிரி தெரியவில்லை.  சிறு இடைவெளிவிட்டு, அவன் தன் கேள்விகளை அடுக்கிக் கொண்டிருந்தான்.</p>
<p class="content">''அதுவும் நீ உன் வேலையைச் சிறப்பாகச் செய்தபோதிலும், உன் மேலதிகாரி உன்னை மதிக்கவில்லையென்றால்..?  போதாக்குறைக்கு உன்னை அவமானப்படுத்துவதுபோல, உனக்குக் கீழே உள்ளவர்களிடம் நேரடியாகச் சென்று, தன் தேவைகளை பூர்த்தி செய்துகொண்டால்...?''</p>
<p class="content">சிறிது நேரம் மௌனத்தில் கழிந்த பிறகு, மெல்ல மெல்ல தன் குமுறலின் பின்னணியை வெளிப்படுத்தினான் அவன்.  </p>
<p class="content">''இப்படியெல்லாம் என்னை என் பாஸ் இன்சல்ட் செய்கிறார். இதை எப்படித் தாங்கிக் கொள்வது? வாய்வார்த்தையாக அவர் என்னை எதுவும் கடிந்துகொண்டதில்லை. ஆனால், அவர் நடவடிக்கை யெல்லாம் எனக்கு எதிராகவே இருக்கு!'' என்றான். எனக்கு இதில் வேறொரு கோணம் புலப்பட்டது. நண்பன் இடத்தில் தசரதனை வைத்துப் பார்த்தேன்.</p>
<p class="content"><strong><span style="color: #ff0000"><u><img align="left" width="120" height="152" alt="" src="http://cdnw.vikatan.com/sakthi/2014/02/odunjh/images/p62a.jpg">த</u>சரதர் </span></strong>அரசவையில் வீற்றிருந்தார். அப்போது பிரம்மரிஷி விஸ்வாமித்திரர் அங்கு வந்தார். மன்னர் எழுந்து நின்று மிகவும் மரியாதையுடன் முனிவருக்குரிய ஆசனத்தை அளித்தார். விஸ்வாமித்திரரும், தசரதன் மற்றும் அயோத்தி மக்கள் குறித்து நலம் விசாரித்தார்.</p>
<p class="content">''முனிவரே, உங்கள் அருளால் அனைவரும் நலமாக இருக்கிறோம். உங்களுக்கு எந்தத் தேவை ஏற்பட்டாலும், என்னை அணுகலாம்!'' என்றார் தசரதன் பவ்யமாக.</p>
<p class="content">''அப்படி ஒரு தேவை ஏற்பட்டதால்தான், இங்கு வந்தேன்'' என்றார் விஸ்வாமித்திரர்.</p>
<p class="content">''உடனே அதைத் தெரிவியுங்கள். நான் நிறைவேற்றுகிறேன்'' என்றார் தசரதன், அடுத்து வரப்போவதை அறியாமலே!</p>
<p class="content">''தசரதா, நான் மாபெரும் யாகம் ஒன்று நடத்துகிறேன். ஆனால், மாரீசன், சுபாகு, தாடகை போன்ற அரக்கர்கள் யாகத் தீயின்மீது இறைச்சி, ரத்தம் போன்றவற்றை வீசி, யாகத்துக்கு இடையூறு செய்கிறார்கள்.''</p>
<p class="content">''மாபெரும் தவ வலிமை கொண்ட உங்களிடமா இப்படி விபரீதமாக விளையாடுகிறார்கள்?'' என்று வியப்புடன் கேட்டார் தசரதன்.</p>
<p class="content">'’என் தவ வலிமையைச் சேமித்து, யாகத்தை மிகச் சிறப்பாக நடத்தி முடிப்பதாகச் சபதம் எடுத்திருக்கிறேன். எனவே, சாபங்கள் கொடுப்பதன்​மூலம், என் தவ வலிமையை இழக்கமுடியாது. என்னுடன் ராமனை அனுப்பு. அவன் ராட்சஸர்களைக் கொல்வான். என் யாகம் சிறப்பாக நடக்கும்'' என்றார் விஸ்வாமித்திரர்.</p>
<p style="text-align: center"><img align="middle" width="450" height="587" alt="" src="http://cdnw.vikatan.com/sakthi/2014/02/odunjh/images/p62.jpg"></p>
<p class="content">தசரதன் திடுக்கிட்டார். கொடும் ராட்சஸர்களை அழிக்க இளம் பிள்ளையை அனுப்புவதா? ''முனிவரே, ராமன் சிறு பிள்ளை. அரண்மனையைவிட்டு அகலாதவன். அவனால் எப்படி காட்டில் பயணம் செய்து, ராட்சஸர்களைக் கொல்ல முடியும்? நானே வருகிறேன். அந்த அரக்கர்களைக் கொன்று அழித்து, உங்கள் யாகத்துக்கு எந்த இடையூறும் இல்லாமல் செய்கிறேன்'' என்றார்.</p>
<p class="content">விஸ்வாமித்திரர் அதை ஏற்கவில்லை. ராமனே தனக்கு வேண்டும் என்று பிடிவாதமாக நின்றார். தசரதனுக்கு இது மிக வேதனையாக இருந்தது. 'பிறவிக் குருடன் என்றால்கூடப் பரவாயில்லை; பார்வை கிடைத்து, அதை மீண்டும் ​பறி கொடுத்தால் எவ்வளவு துன்பம் உண்டாகுமோ, அவ்வளவு துயரத்தை அடைந்தான் தசரதன்’ என்று இதனைக் குறிப்பிடுகிறார் கம்பர்.</p>
<p class="content"><img align="right" width="180" height="438" alt="" src="http://cdnw.vikatan.com/sakthi/2014/02/odunjh/images/p62b.jpg">மன்னனின் தயக்கத்தைப் பார்த்து விஸ்வாமித்திரர் கடும் கோபம் கொண்டார். தசரதனின் குலகுரு வசிஷ்டர் அவசரமாக மன்னனைச் சமாதானப்படுத்தினார். ''மன்னா, கொடுத்த வாக்கை மீறாதே! ராமனின் ஆற்றல் பற்றி உனக்குத் தெரியாது. தவிர, கூடவே விஸ்வாமித்திரர் செல்லும்போது, அவனுக்கென்ன குறை? ராமனைத் தனியாக அனுப்பத் தயக்கமாக இருந்தால், அவனோடு லட்சுமணனையும் சேர்த்து அனுப்பு!'' என்றார்.</p>
<p class="content">அதன்பின், அரை மனத்தோடு ராம, லட்சுமணர்களை விஸ்வாமித்திரருடன் அனுப்பினார் தசரதன். வசிஷ்டரால் வருங்காலத்தை அனுமானிக்க முடிந்தது.  விஸ்வாமித்திரருடன் ராமனை அனுப்புவது, அவனுக்குப் புகழ் சேர்க்கும் என உணர்ந்தார். அதேபோலவே, அரக்கர்களை வதம் செய்து புகழ் கொண்டது மட்டுமல்ல, அகலிகை சாப விமோசனம், சீதையின் சுயம்வரத்தில் கலந்து கொண்டு அவளைத் திருமணம் செய்தது போன்ற பல முக்கியச் சம்பவங்கள் ஸ்ரீராமனின் வாழ்வில் விஸ்வாமித்திரருடன் சென்றபோது நடந்தேறின.</p>
<p class="content"><span style="color: #ff0000"><strong>ராமாயணத்தின் </strong></span>இந்தப் பகுதியை நண்பனிடம் பகிர்ந்து கொண்ட பிறகு, பேச்சைத் தொடர்ந்தேன்...</p>
<p class="content">''நல்லா யோசிச்சுப் பாரு! விஸ்வாமித்திரர் ஸ்ரீராமனை காட்டுக்கு அழைத்துச் சென்றது, ஒரு தொலைநோக்குப் பார்வை. அதை வசிஷ்டரும் உணர்ந்தார். அதுபோல, உன் மேலதிகாரி ஏன் ஒரு தொலைநோக்குப் பார்வையுடன் நடந்துகொண்டிருக்கக்கூடாது?  உன் திறமையும் ஆற்றலும் அவருக்குத் தெரியாதா என்ன?  ஒருவேளை, உனக்கு வேலை பளு அதிகம் என்பதால்கூட, அவர் சில வேலைகளை உனக்குக் கீழ் உள்ளவர்களிடம் கொடுத்திருக்கலாம் அல்லவா? சிறு சிறு வேலைகளில் கவனம் செலுத்துவதைவிட, ஆக்கபூர்வமான செயல்களில் நீ அதிகம் ஈடுபடவேண்டும் என்ற நல்ல எண்ணத்தில் அவர் இவ்வாறு செய்திருக்கலாம். உனக்குக் கீழ் வேலை செய்பவருக்குத் தலைமைப் பண்புகள் இருக்கக்கூடும். அதை உன் பாஸ் உணர்ந்து, அவரை இன்னும் சீரமைக்க எண்ணுகிறாரோ என்னவோ? அப்படி இருந்தாலும், அது ஒன்றும் கவலைப்பட வேண்டிய விஷயம் இல்லையே! எனவே, இது குறித்து வீணாக மனசை அலட்டிக்கொள்ள வேண்டாம்'' என்றேன்.  </p>
<p class="content">நண்பன் முகத்தில் அமைதி திரும்பியது. அங்கிருந்த பைனாகுலர்ஸைப் புன்னகையுடன் சுட்டிக் காட்டினான். அவனுக்கும் தொலைநோக்குப் பார்வை வந்துவிட்டதாம்!</p>
<p style="text-align: right"><span style="color: #0000ff"><strong>- தீர்வுகள் தொடரும்... </strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஞானப் பொக்கிஷம்: 47</div>
<div class="subtitle1">தீனாக்ரந்தனம்</div>
<div class="subtitle2">பி.என்.பரசுராமன்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>இ</strong></span>ந்த இதழ் ஞானப்பொக்கிஷத்தைப் பற்றி பார்ப்பதற்கு முன்னதாக, காஞ்சி ஸ்ரீமஹா ஸ்வாமிகள் அருளிய 'ஸ்ரீமுகம்’ ஒன்றைப் படிப்பது அவசியம். ''ஸ்ரீலோஷ்டதேவ கவி எழுதிய தீனாக்ரந்தனம் என்னும் இவ்வுத்தம ஸ்தோத்திரத்தின் பெருமையை ஜன்மாந்தரங்களில் செய்த புண்ணிய பலன்களாலும், இந்தப் பிறவியின் நற்செய்கைகளின் பாக்கியவசத்தாலும் புண்ணியாத்மாக்கள் அறியக்கூடும். இதில் கவி கூறும் எல்லா விஷயங்களும் ஒவ்வொருவருடைய வாழ்க்கை யிலும் உணரப்பட்டுவரக் கூடியவைதான். இந்த ஸ்துதியில் ஸ்ரீலோஷ்டதேவருடைய ஆத்மானுபவம் தெளிவாகக் காணக் கிடைக்கின்றது.</p>
<p class="content">இந்த மஹான் தன் வாழ்நாள் முழுவதும் தான் நேசித்து வந்த கவிதையை விலக்கி, காஷாயம் பூண்டு, ஏகாக்கிர சித்தராய், பாபங்களை எரிக்கும் மகாஸ்மசானமாகிய காசி க்ஷேத்திரத்தில், மோக்ஷ சாம்ராஜ்யத்தை உடனே அளிக்கக்கூடிய விசாலாக்ஷி சமேதரான ஸ்ரீவிச்வேச்வரரின் சந்நிதானத்தில் பக்தி ரஸப் பெருக்குடன் கதறுகிறார்.</p>
<p class="content">ஸ்ரீலோஷ்டதேவர் ஆரம்பத்தில் இவ்வுலக வாழ்க்கையில் ஈடுபட்டிருந்தார். சுகங்களை அனுபவித்தார். ஆனால், மன அமைதியைப் பெறவில்லை. பிறகு காஷாயம் அணிந்து, உயர்ந்த இன்பத்தைப் பெற்றார். அவரது வாழ்க்கையின் அனுபவத்தையட்டியே அவருடைய ஸ்தோத்திரமும் ஆரம்பத்திலிருந்து மேலே செல்லச் செல்ல பக்தி மேலீட்டையும், கவித்திறமையையும், உணர்ச்சிப் பெருக்கையும், அர்த்த புஷ்டியையும் அதிகமாகக் கொண்டு சோபிக்கின்றது.</p>
<p class="content"><img align="left" width="120" height="142" alt="" src="http://cdnw.vikatan.com/sakthi/2014/02/odunjh/images/p65.jpg">'பாபத்தைச் செய்து உடலைப் போஷித்தேன். ஏழைகளைக் கருதினேன் இல்லை; ஆசிரியர்களை வணங்கினேன் இல்லை; செல்வத்தில் ஆசை வைத்தேன்; புண்ணியத்தை வெறுத்தேன். ஆதலால், வருந்துகின்றேன். நீரே கதி’ என்கிறார் (சுலோகம் 48). 'நான் காவியம் இயற்றுவதை விட்டேன். ஈசா, உம்முடைய முன்னிலையில் ஏழ்மையுடன் பிதற்றுகின்றேன்’ என்கிறார் (சுலோகம் 50). பிறகு, 'காசி க்ஷேத்திரத்தில் கங்கையின் மணலில் அரசர்களைப் பற்றிய சாடு வார்த்தைகளை இயற்றுவதை விட்டுப் பசுபதியைக் குறித்துக் கதறுவதென்ற கடுமையான விரதத்தை ஏற்றுக்கொண்டேன்'' (சுலோகம் 51) என்று சொல்லி, 'உயர்ந்த வம்சத்தில் பிறந்து, கவிதைக் கடலைக் கடந்து, சக்திக்கேற்ப ஏழைகளுக்குத் தானம் செய்து, சுகங்களையும் அனுபவித்து, உண்மை என்னவென்பதை அறிந்து, ஸந்நியாஸம் ஏற்று, ஸம்ஸாரத்தை வெறுத்து, காசியில் நிம்மதியுடன் இனிது வாழ்கின்றேன்’ (சுலோகம் 52) என்று கூறித் தமது மன அமைதியைக் காண்பிக்கின்றார்.</p>
<p class="content">மேலும், சாதாரணமாகக் கேள்விப்படமுடியாததானதொரு ஆச்சரியமான பிரதிக்ஞையையும் செய்கின்றார். 'எதிரிகள் பொறாமை அடையக் காரணமாகிய கவிதையென்னும் காதலி, நான் ஸந்யாஸம் ஏற்றுக் கொண்ட பிறகும் என்னை வந்து அணைக்கின்றாள் என்பதால், பிரம்மசரியத்தை விட்ட தோஷம் சிறிது ஏற்பட்டுத்தான்விடுகின்றது. ஆதலால், விச்வேச்வரா, உம்மெதிரில் ஆணை இடுகிறேன்... இனி, இவளை என்றும் மனத் தினாலும் நினையேன். இதுவரை செய்த குற்றத்தை மன்னித்துவிடும்’ (சுலோகம் 53), என்று பொருள்படும் இந்தச் சுலோகத்தின் பெருமையை ஆதிசேஷனும் கூறமுடியாது. உலக வாழ்க்கையை வெறுத்துக் கவிதா ஸந்யாஸமும் செய்கின்றேன் என்ற பிரதிக்ஞை எவ்வளவு கடினமானது என்பது கவிகளுக்கு மட்டுமே தெரியும்.</p>
<p class="content"><img align="right" width="130" height="415" alt="" src="http://cdnw.vikatan.com/sakthi/2014/02/odunjh/images/p65a.jpg">காவ்ய லக்ஷணங்கள் முற்றிலும் அமைந்துள்ள தமது உயர்ந்த கிரந்தத்தைப் 'பிதற்றல்’ என்று லோஷ்டதேவர் குறிப்பது அவருடைய வைராக்கி யத்தைக் காட்டுகிறது. கவிதையினால் ஏற்படும் புகழையும் அவர் வெறுத்தார் என்பதையும் காட்டுகின்றது.</p>
<p class="content">லோஷ்டதேவரைப் போலவே ஈசுவரனை நோக்கிக் கதறும் இயல்பு ஒவ்வொருவருடைய மனத்திலும் குடிகொண்டிருக்கின்றது. ஆனால், ஸம்ஸார மோஹம் அதை மறைத்திருக்கின்றது. இந்நூலைப் படிக்கும் எல்லோரும் லோஷ்டதேவரின் உண்மை நிலையை உணர்ந்து, தாமும் அந்நிலையைப் பெற்று, விச்வேசுவரரிடம் கதறி, லோஷ்டதேவர் பெற்ற, பெறுவதற்கரியதான அருளைப் பெறுவார்களாக!’</p>
<p class="content"><span style="color: #ff0000"><strong>ஆம்! </strong></span>காஞ்சி ஸ்ரீமஹாஸ்வாமிகளே போற்றிப் பாராட்டிய 'ஸ்ரீதீனாக்ரந்தனம்’ எனும் நூலைப் பற்றித்தான் பார்க்கப் போகிறோம்.</p>
<p class="content">முதல்  பாடலிலேயே கவி, அமைதி அளிக்க வேண்டுகிறார்.</p>
<p class="content">'சிவபெருமானே! உங்கள் இரண்டு திருவடி களின் நிழலில் எனக்கு அமைதி தந்து அருளுங் கள். ஏராளமான சுகங்களை அனுபவித்து விட்டேன். இருந்தாலும், அவ்வளவும் பாலை வனத்தின் மத்தியில் இருக்கும் சிறிதளவு நீரைப் போலத்தான் இருக்கின்றன.</p>
<p class="content">(அதாவது) எவ்வளவு அனுபவித்தும், தாகம் அடங்கவில்லை. மறுபடியும் மறுபடியும் அவற்றைத் தேடி, நீண்டகாலமாக அலைந்து திரிந்து களைத்துப் போய்விட்டேன். சிவபெரு மானே, எனக்கு அமைதி தந்து அருளுங்கள்’ என வேண்டுகிறார்.</p>
<p class="content"><span style="color: #ff6600">சுண்டீ ஜலைரிவ ஸுகை: பரிணாம துக்கை:<br>
ஆஸ்வாதிதைரபி மநாக விலுப்த த்ருஷ்ண:<br>
ச்ராந்தோஸ்மி ஹாபவமரௌ ஸுசிரம் சரித்வா<br>
தச்சாயயா சரணயோ: சிவ மாம் பஜேதா:</span></p>
<p style="text-align: center"><span style="color: #0000ff">(ஸ்ரீ தீனா க்ரந்தனம் 1)</span></p>
<p class="content">இந்தப் பாடலில், 'ஸுகை: பரிணாம துக்கை:’ அதாவது, அனுபவிக்கும் சுகங்கள் எல்லாம், முடிவில் துக்கத்தை விளைவிப்பவையாகவே உள்ளன எனக் கூறியிருப்பது கூர்ந்து உணரத் தக்கது.</p>
<p class="content">அடுத்த பாடலில், 'சிவபெருமானே! பிறவி நோய் என்னை வாட்டுகிறது. திக்பிரமை பிடித்தவனைப்போல இருக்கிறேன். ஏதோ பூர்வ ஜன்மங்களில் செய்த புண்ணியங்களால் உங்கள் திருவடிகளில் விழுந்து, என் நோயைத் தீர்க்கும்படியாக வேண்டுகிறேன். அலட்சியம் செய்யாமல் அடியேனுக்கு அருள் செய்யுங்கள்’ என வேண்டுகிறார்.</p>
<p class="content">இதைத் தொடர்ந்து பல பாடல்களில், கருவில் குழந்தை உருவானதில் தொடங்கி, அது பிறக்கும் வரை உண்டான தகவல்களை, விரிவாகவே கவி பாடியிருக்கிறார். அந்தப் பாடல்களுக்கு உண்டான உரையில், கர்போப நிடதம், சூதசம்ஹிதை முதலான நூல்களில் உள்ள பாடல்கள், அற்புதமான முறையில் மேற்கோள்களாகக் குறிப்பிடப்பட்டுள்ளன.</p>
<p class="content">அதன்பின், குழந்தைப் பருவத்தைச் சொல்லி வெட்கப்படுகிறார் கவி. நம்மையும் வெட்கப்படுத்துகிறார்.</p>
<p class="content">'சிவபெருமானே! நல்லவிதமாக இந்த மனிதப் பிறவியை அடைந்தும், பிறந்து 5- 6 வயது வரை பகுத்ஜலம் விட்டு அதிலேயே கிடந்து... அப்பப்பா! அதைப் பிற்காலத்தில் நினைத்துப் பார்த்தால், மந்த புத்தி உள்ளவனுக்குக் கூட உடனே வெட்கம் வருகிறது.</p>
<p class="content"><span style="color: #ff6600"><strong><img align="left" width="300" height="474" alt="" src="http://cdnw.vikatan.com/sakthi/2014/02/odunjh/images/p65b.jpg">தத் - தத் க்ருதம் பததபி ஸ்ம்ருதி - ஸீம்நி யத் - யத்<br>
ஸத்யோ ஹ்ரியம் ஜடதிய (அ)பி ஹ்ருதி ப்ரஸுதே</strong></span></p>
<p style="text-align: center"><span style="color: #0000ff"><strong>(ஸ்ரீ தினாக்ரந்தனம் - 9)</strong></span></p>
<p class="content">சரி! அதுதான் அப்படியென்றால், அடுத்ததான இளமைப் பருவத்தில், பல வழிகளிலும் அவிவேகத்தோடும், அதே நேரம் வேகத்தோடு இளமைக்கே உண்டான தவறான செயல்களைச் செய்தேன். இந்தப் பருவத்தில்தான், இம்மை- மறுமை என்று சொல்லக்கூடியவற்றுக்குத் தேவையான தூய்மையை இழந்தேன்.</p>
<p class="content">நான் செய்த தவறுகளுக்கு நரகத்திலேயே புதுப்புது தண்டனைகள் உருவாகும் போலிருக்கிறது. அதை நினைத்தால் நடுக்கம் வருகிறது. இந்த நிலையில், சிவபெருமானே... என்னைக் காப்பாற்ற உங்களைத் தவிர வேறு யார் இருக்கிறார்கள்? என்னைக் காப்பாற்றுங்கள்!’ என வேண்டுகிறார்.</p>
<p class="content">இந்த நூலில் உள்ள 54 பாடல்களில், 20 பாடல்களைத் தாண்டியதும், சூட்சுமமான பாடல்கள் அப்படியே பொங்கிப் பிரவாகமாக வருகின்றன. அவற்றில் இருந்து ஒரு சில பகுதிகள்...</p>
<p class="content">'சிவபெருமானே! இளம் பருவத்தில் என் பொறி- புலன்கள் சக்தி படைத்ததாக இருந்தபோதே நான் உங்களை நினைக்கவில்லை. வயதானதும் பொறி- புலன்களின் சக்தி குறைந்துபோய்விட்டது. இப்போது, அவை எப்படி உங்களை பூஜிக்கும்? ஐயோ! என் ஜன்மம் வீணாகிவிட்டதே!’  என்று கலங்கும் கவி, 'சிவபெருமானே! உங்களை நினைப்பதைத் தவிர வேறு எதுவும் செய்யச் சக்தியற்றவனான எனக்கு, உங்களைத் தவிர வேறு என்ன கதி இருக்கிறது?’ என்று உள்ளத்தைத் திறந்து காட்டுகிறார்.</p>
<p class="content">அடுத்த பாடலில்... 'பரமேஸ்வரனே! யமனிடம் இருந்து எனக்குப் பயம் இல்லை. மேலும் தங்கத்தை அடைய வேண்டும் என்ற ஆசையும் இல்லை. குழந்தைப் பருவத்தில் பாலைக் குடிக்கவேண்டும் என்ற ஆசையும் எனக்குக் கிடையவே கிடையாது. உங்களைத் தரிசிக்க வேண்டும் என்ற பேராசை மட்டும்தான் இருக்கிறது. அதற்கு, நீங்கள் ஒரு சுலபமான வழியைக் காட்டக்கூடாதா?’ எனக் கேட்கிறார். இதைச் சொல்லும் பாடல்:</p>
<p class="content"><span style="color: #ff6600"><strong>காலாந்நமே பயமதோ கனகே ந லிப்ஸா<br>
நைவா (அ)ஸ்மி சைசவ வசேந பய: பிபாஸு:<br>
த்வத் - தர்சனாய து சிவ ஸ்ப்ருஹயாமி லோபாத்<br>
தத்ரா (அ)பிகிம் தவ ந வா ஸுகர: ப்ரகார:</strong></span></p>
<p style="text-align: center"><span style="color: #0000ff"><strong>(தீனாக்ரந்தனம் 23)</strong></span></p>
<p class="content">இப்பாடலுக்கு உண்டான அர்த்தத்தைப் பார்த்தோம். மேலோட்டமாகப் பார்த்தால் அதுதான் பொருள். ஆனால், சூட்சுமமான ஆழ்ந்த கருத்துக்கள் கொண்ட பாடல் இது.</p>
<p class="content"><img align="right" width="200" height="371" alt="" src="http://cdnw.vikatan.com/sakthi/2014/02/odunjh/images/p65c.jpg">யமனிடம் இருந்து பயம் இல்லை; தங்கத்தை அடைய வேண்டும் என்ற ஆசை இல்லை; பாலைக் குடிக்க வேண்டும் என்ற ஆசை இல்லை. இந்த மூன்றுக்கும் மூன்று விதமான தகவல்கள் உண்டு.</p>
<p class="content">ஸ்வேதன் என்ற ராஜரிஷி, யம பயத்திலிருந்து சிவபெருமானால் விடுவிக்கப்பட்டார். மருத்தன் என்ற மன்னன் தவத்தினால் சிவபெருமானைத் திருப்தி செய்து, தன் நகரத்தில் சிவன் அருளால் ஏழு நாட்கள் தங்க மழை பெய்யும்படி செய்துகொண்டான். முனிகுமாரனான உபமன்யு பருகுவதற்குப் பால் வேண்டும் எனக் கேட்க, சிவபெருமான் பாற்கடலையே அருளினார்.</p>
<p class="content">இதையே மற்றொரு விதமாகப் பார்க்கலாம்.</p>
<p class="content">மார்க்கண்டேயனுக்காக யமனை உதைத்து, அவனுக்கு அபயம் அளித்தது; சுந்தரமூர்த்தி நாயனாருக்கு அவர் வேண்டும்போதெல்லாம் சிவபெருமான் தங்கம் அளித்தது; திருஞான சம்பந்தருக்கு சீர்காழியில் அம்பிகை ஞானப் பால் அளித்தது.</p>
<p class="content">இந்தத் தகவல்களே அப்பாடலில் 'யம பயம் இல்லை; தங்கத்தின் மீது ஆசை இல்லை; பால் குடிக்க ஆசைப்படவில்லை’ எனக் குறிப்பிடப்பட்டுள்ளன.</p>
<p class="content">அதாவது, 'ஸ்வேதன், மார்க்கண்டேயன் ஆகியோரைப்போல, யமனிடமிருந்து காப்பாற்று எனக் கேட்கவில்லை நான்.</p>
<p class="content">மருத்தன், சுந்தரர் ஆகியோரைப்போல எனக்கும் தங்கம் வேண்டும் எனக் கேட்க வில்லை நான்.</p>
<p class="content">உபமன்யு, திருஞானசம்பந்தர் ஆகியோரைப் போல எனக்கும் பால் வேண்டும் எனக் கேட்கவில்லை.</p>
<p class="content">சிவபெருமானே! உங்களைத் தரிசிக்க வேண்டும் என்பதே என் விருப்பம். எனக்கு அருளக்கூடாதா?’ எனக் கேட்கிறார் கவி.</p>
<p class="content">இந்தப் பாடலுக்கு உரை இல்லாவிட்டால், இதில் உள்ள ஆழ்ந்த கருத்துக்கள் புரியாது.</p>
<p class="content">இப்படிப்பட்ட ஆழ்ந்த கருத்துக்கள்கொண்ட பாடல்களால் அமைந்த இந்நூல்- ஸம்ஸ் க்ருத மூலம்- அதன் மொழிமாற்றம் (டிரான்ஸ்லிட்ரேஷன்) பதம் பதமாக அர்த்தம் - பொழிப்புரை - மேற்கோள்கள் - அனைத்துக்கும்  மேலாகத் தங்கக் குடத்துக்குத் திலகம் இட்டது போல ஸ்ரீமகாபெரியவா அருளிய ஸ்ரீமுகம் எனப் பல விதங்களிலும் உயர்ந்த இந்த நூல்...</p>
<p class="content">1943-ல், ஸ்ரீகாமகோடி கோசஸ்தானம், ஸ்ரீசங்கரமடம், கும்பகோணம் என்ற முகவரியில் இருந்து வெளியாகி உள்ளது.</p>
<p class="content">இந்நூலில் உள்ள தமிழ் பொழிப்புரையை அப்படியே படித்தாலும் மனம் தெளிவடையும்.</p>
<p style="text-align: right"><span style="color: #ff0000"><strong>- இன்னும் அள்ளுவோம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆலயம் ஆயிரம்!  </div>
<div class="subtitle1">சேதி சொல்லும் சிற்பங்கள் - 22</div>
<div class="subtitle2">காஞ்சி ஏகாம்பரநாதர் ஆலயம்</div>
<div class="subtitle3">முனைவர் குடவாயில் பாலசுப்ரமணியன்</div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><u><strong>'க</strong></u></span>ச்சித் திருவேகம்பன் செம்பொற் கோயில்’ என்று மணிவாசகப் பெருமான் போற்றும் சிறப்புடையது காஞ்சிபுரத்து பெரிய கோயில் என்று அழைக்கப்படும் ஸ்ரீஏகாம்பரநாதர் திருக்கோயில்.</p>
<p class="content">தேவாரப் பாடல் பெற்ற கோயில்களாக ஸ்ரீஏகம்பம், திருமேற்றளி, ஓணகாந்தன் தளி, கச்சிநெறிக் காரைக்காடு, அநேகதங்காவதம் என்னும் ஐந்து திருக்கோயில்களும் காஞ்சி மாநகருக்கு அணியாகத் திகழ்கின்றன. ஏகம்பத்துத் திருக்கோயில் வளாகத்தினுள் 'கச்சி மயானம்’ என்ற சிறப்புடைய பழம்பதியன்றும் உள்ளது. ஏகாம்பரேஸ்வரர் மூலவர் மணல் (பிருத்வி) லிங்கமாகும். பஞ்சபூத தலங்களுள் இது 'நிலம்’ எனும் பூத தத்துவம் காட்டும் ஆலயம்.</p>
<p class="content">உமாதேவியார் கம்பை நதிக்கரையில் மாமரத்தின் கீழ், மணலால் லிங்கம் அமைத்து, தவத்தில் ஈடுபட்டார். அப்போது ஆற்றில் வெள்ளம் பெருகி வர, உமையம்மை லிங்கத்தைத் தழுவிக் காத்தாள் என்கிறது ஸ்தல புராணம். அம்பிகை தழுவக் குழைந்தானாம் ஈசன். அதனால் 'தழுவக்குழைந்த பிரான்’ எனும் திருநாமம் பெற்றார் சிவனார்.இது நிகழ்ந்த தலமே, தற்போதைய திருவேகம்பம் கோயிலாகும். தல விருட்சம் மாமரம். இங்கே, மாமரத்துக்கு அருகில் புராணத்தைச் சுட்டிக்காட்டும் எழிலார்ந்த சிற்பங்கள் மூன்று உள்ளன.</p>
<p class="content"><img align="left" width="150" height="177" alt="" src="http://cdnw.vikatan.com/sakthi/2014/02/odunjh/images/p40a.jpg">முதற்காட்சியில், உமாதேவி (காமாக்ஷி) தீச்சுடரின் நுனியில் தன் ஒற்றைக்காலால் நின்ற வண்ணம், மறு காலைத் தூக்கி மடித்தவாறு, ஒரு கையைத் தலைக்கு மேல் உயர்த்தி, மறு கரத்தால் ஈசனைப் போற்றித் தவமிருக்கும் திருக்கோலம் இடம்பெற்றுள்ளது.</p>
<p class="content">அதையடுத்து, ஸ்ரீலிங்கோத்பவர் திருவுருவம். அடிமுடி காணும் போட்டியில், அன்ன வடிவெடுத்த ஸ்ரீபிரம்மனின் திருவுருவம் அந்த லிங்க பாணத்தின் மேற் பகுதியிலும், பன்றி உருவெடுத்த திருமாலின் திருவுருவம் கீழ்ப் பகுதியிலும் உள்ளன. இடையே உள்ள வெட்டுப் பகுதிக்குள் ஈசனார் அடிமுடி காட்டாதபடி, தன் உருவைக் காட்டி ஸ்ரீஅண்ணா மலையாராகக் காட்சி தருகிறார்.</p>
<p class="content">அடுத்து, மாமரத்தின் கீழ் தேவி ஸ்தாபித்த லிங்கத் திருமேனியை, கம்பா நதியின் வெள்ளப்பெருக்குக்குப் பயந்து கட்டித் தழுவுகிறார். தழுவக் குழைந்தானான கச்சி ஏகம்பனின் இந்தத் திருக்கோலக் காட்சி, அழகிய சிற்பமாகத் திகழ்கிறது!</p>
<p class="content">சுற்றுப் பிராகாரத்தில் உள்ள மன்னவன் ஒருவனின் திருவுருவம் குறிப்பிடத்தக்க ஒன்று. தாடி மீசையுடன் நின்ற கோலத்தில் வணங்குகிறவராகக் காணப் படும் சிற்பம், கரிகால் சோழ மன்னன் என்கின்றனர். இது பல்லவ அல்லது சோழ மன்னனின் உருவச் சிலை என்பது மட்டும் உறுதி!</p>
<p class="content">அதேபோல், பிராகாரத்தில் தூண் ஒன்றில் காணப்பெறும் ஸ்ரீநரசிம்மர் உருவம் வெகு அற்புதம்! இரணியனை மடியில் கிடத்தி, அவன் மார்பைப் பிளக்கும் இந்த ரௌத்திரமூர்த்தியின் கோலம் மெய்சிலிர்க்கச் செய்யும். முதல் திருச்சுற்றிலேயே, திருமங்கையாழ்வாரால் மங்களாசாசனம் செய்யப்பெற்ற நிலாத்துண்டப் பெருமாளின் திருக்கோயிலில் விஷ்ணு மூர்த்தியின் அழகுமிகு சிற்பமும் இடம்பெற்றுள்ளது.</p>
<p style="text-align: center"><img align="middle" width="600" height="463" alt="" src="http://cdnw.vikatan.com/sakthi/2014/02/odunjh/images/p40.jpg"></p>
<p class="content">இந்தக் கோயிலின் ராஜகோபுரம், ஒன்பது நிலைகளுடன் கம்பீரமாகக் காட்சி தருகிறது. கி.பி. 1509-ம் வருடம், விஜயநகரப் பேரரசர் கிருஷ்ண தேவராயர் இந்தக் கோபுரத்தை எடுப்பித்தார். கோபுரத்தின் திருவாயிலில் நுழையும்போது, மேலே உள்ள நிலைக்காலின் அடிப் பகுதியைப் பார்த்தால், அங்கு 'ஸ்வஸ்தி ஸ்ரீகிருஷ்ணதேவராயர் பண்ணுவித்த திருக்கோபுரம்’ என்று தமிழிலும் தெலுங்கிலும் எழுதப்பட்ட கல்வெட்டைக் காணலாம்.</p>
<p class="content"><img align="right" width="300" height="149" alt="" src="http://cdnw.vikatan.com/sakthi/2014/02/odunjh/images/p40b.jpg">இந்தக் கோபுர வாயிலின் இருமருங்கும் காணப்படும் மூன்று சிற்பக் காட்சிகள் தனிச்சிறப்பு கொண்டவை! முதல் இரண்டு சிற்பக் காட்சிகள் ஒன்றன்கீழ் ஒன்றாக உள்ளன. மேலே காணப்படும் பகுதியில், சிவபெருமான் ஸ்ரீதட்சிணாமூர்த்தியாக அமர்ந்துகொண்டு, சனகாதி முனிவர்களுக்கு ஞானத்தை உரைக்கிறார். பெருமானாரின் இடப்புறம் மழு ஒன்றினைத் தன் தோளில் அணைத்தவண்ணம் சண்டீச பெருமான் நின்று வணங்குகிறார்.</p>
<p class="content">கீழே காணப்படும் காட்சியில், தல வரலாறு சித்திரிக்கப்பட்டுள்ளது. அழகான ஸ்ரீவிமானமாகத் திகழும் கோயில் ஒன்று சிற்பமாகவே காட்சி தரும் அழகே அழகு! உள்ளே மூலவராகத் திகழும் லிங்க உருவமும் உள்ளது. இந்தக் கோயில் சிற்பம், திருவோத்தூர் என அழைக்கப்படும் தொண்டை நாட்டுத் திருத்தலமான செய்யார் சிவாலயத்தைக் குறிக்கிறது. அந்த ஆலயத்துக்கு முன்னர், குலைகள் தள்ளிய பனைமரமொன்று காணப்பெறுகின்றது. அதன்கீழ் ஒருபுறம் திருஞானசம்பந்தர் நின்றவாறு 'பூத் தேர்ந்து ஆயன கொண்டு...’ எனத் தொடங்கும் தேவாரப் பதிகத்தைப் பாடியபடி நிற்கிறார். அவருக்கு எதிர்ப்புறம் திகம்பரராக சமணர் ஒருவர் நிற்கிறார். அருகே, அவரே தன் சூளுரைக்காகத் தாமே கழுவேறி நிற்கும் காட்சியும் உள்ளது.</p>
<p style="text-align: center"><img align="middle" width="500" height="267" alt="" src="http://cdnw.vikatan.com/sakthi/2014/02/odunjh/images/p40c.jpg"></p>
<p class="content">திருவோத்தூர் திருத்தலத்தில் அனைத்தும் ஆண் பனைகளாகவே இருப்பது கண்டு சமணர்கள், 'சம்பந்தரால் இவற்றைக் குலைகாய்த்திடச் செய்தல் இயலுமோ?’ என வாது செய்து அழைக்கவே, திருஞானசம்பந்தர் 'குரும்பை ஆண்பனை ஈன் குலை ஓத்தூர்’ எனும் சொற்றொடர் கொண்ட பதிகத்தின் கடைப் பாடலைப் பாட... அங்கு திகழ்ந்த ஆண் பனைகள் குலை தள்ளியதாகச் சேக்கிழார் பெருமான் பெரிய புராணத்தில் குறிப்பிடுகிறார். இந்தச் சரிதம் முழுவதையும் சிற்ப நுட்பமாக இங்கே தரிசித்து மகிழலாம்.</p>
<p class="content">மூன்றாவதாகத் திகழும் சிற்பப் படைப்பில், கச்சி ஏகம்பத்து மாமரம் காணப்படுகிறது. அதன் முன், சிவபெருமானின் ஊர்தியான ரிஷபம் நிற்கிறது.</p>
<p class="content">காஞ்சியம்பதியில், திருக்கச்சி ஏகம்பத்துச் சிற்பக் காட்சியில் காஞ்சி மற்றும் திருவோத்தூர் தல புராணங்களின் சிறப்பைக் கண்ணார ரசித்து, வியக்கலாம்.  </p>
<p style="text-align: right"><span style="color: #ff0000"><strong>- புரட்டுவோம்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">குருவருள்... திருவருள்..! - 7</div>
<div class="subtitle1">பிரதோஷ வேளை... செவ்வந்தி மாலை!</div>
<div class="subtitle2">வி.ராம்ஜி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>'இ</strong></span>ன்றைக்கு 'எழுச்சூருக்கு எப்படிப் போகணும்?’ என்று தினம் தினம் விசாரித்து அறிந்துகொண்டு வந்தவண்ணம் இருக்கிறார்கள் பக்தர்கள்.     'காஞ்சி பீடாதிபதி ஒருவரின் திருச்சமாதி அந்தக் கோயிலில் இருக்கிறதாமே..?!’ என்று ஆச்சரியத்துடன் கேட்டு, கோயிலைச் சுற்றிச் சுற்றி வருகிறார்கள்.  'குளமும் கோயிலுமா கொள்ளை அழகோட இருக்கிற இந்த ஸ்தலத்துக்கு வந்ததும் மனசே நிறைஞ்சுடுச்சு!’ என்று பூரித்துப் போய் சொல்கிறார்கள். ஆனா, ஒரு பத்து வருஷத்துக்கு முன்னே, எழுச்சூர் கிழக்கா வடக்கானுகூட யாருக்கும் தெரியாது. இங்கே இருக்கிற கோயிலோ, கோயில்ல இருக்கிற சிறப்புகளோ பரவலா வெளியே யாருக்கும் தெரியாமல் இருந்தது'' என்கிறார், கோயிலை நிர்வகித்து வரும் கிருஷ்ணகுமார்.</p>
<p class="content">சென்னை, ஒரகடத்துக்கு அருகிலும், வாலாஜாபாத்துக்கு முன்னதாகவும் இருக்கிறது எழுச்சூர் கிராமம். இந்தத் தலத்தில், நந்திதேவர் கொள்ளை அழகு! ஸ்ரீவள்ளி- தெய்வானை சமேத சண்முகர் அழகோ அழகு! முருகப்பெருமான் அம்பாளைப் பார்த்தபடி இருக்க,  நடுவே சிவனார் காட்சி தர... சாந்நித்தியமான தலம் என்று சொல்லாதவர்களே இல்லை. ஆனால், கடந்த பத்து வருடங்களுக்கு முன்பு வரை, இந்தக் கோயில் சிதிலம் அடைந்த நிலையில் இருந்தது என்றால், கோயிலின் இன்றைய நிலையைப் பார்ப்பவர்கள் நம்பவே மாட்டார்கள். அத்தனை அற்புதமாகத் திகழ்கிறது ஆலயம்.</p>
<p class="content"><img align="left" width="300" height="445" alt="" src="http://cdnw.vikatan.com/sakthi/2014/02/odunjh/images/p74.jpg">''கோயிலைத் தூய்மைப்படுத்தும் பணியை முதலில் எடுத்துக் கொண்டோம். முள்ளும் புதருமாக இருந்ததையெல்லாம் சரி செய்து, கோயிலுக்குள் வருவதற்கு வழி உண்டாக்கினோம். ஊர்மக்கள் உதவியுடன் ஆரம்பத்தில் சிறிய அளவில் தினப்படி பூஜைகள் நடந்தன. கோயிலைப் பற்றியும், கோயிலின் தற்போதைய நிலை குறித்தும் காஞ்சி சங்கரமடத்துக்குத் தெரிவித்தோம். ஜெயேந்திரரும் விஜயேந்திரரும் கோயில் திருப்பணிக்காக நிதியுதவி செய்தார்கள். அப்படி ஆரம்பித்த திருப்பணியால் கோயில் சீர்செய்யப்பட்டு, பொலிவுக்கு வந்தது. இதற்கு உலகம் முழுவதும் உள்ள சிவனடியார்களே காரணம். காஞ்சி சங்கர மடத்தின் மீதும், அதன் பீடாதிபதிகள் மீதும் பக்தர்கள் வைத்திருக்கும் மரியாதையே காரணம்!'' என்று சொல்லி நெகிழ்கிறார் கிருஷ்ணகுமார்.</p>
<p class="content">எழுச்சூர் ஸ்ரீநல்லிணக்கேஸ்வரர் கோயிலுக்கு வந்த ஜெயேந்திரரும் விஜயேந்திரரும் ஸ்ரீதெய்வநாயகியையும் ஸ்ரீநல்லிணக்கேஸ்வரரையும் வணங்கிவிட்டு, அப்படியே குரு தட்சிணாமூர்த்தி சந்நிதிக்கு அருகில் அமைந்துள்ள காஞ்சி சங்கரமடத்தின் 54-வது பீடாதிபதி ஸ்ரீவியாஸாசல சுவாமிகளின் அதிஷ்டானத்துக்கு வந்து வேண்டினர். கண்கள் மூடி, மனமுருகி நின்றனர். பிறகு, வெளியே வந்ததும், 'இப்படியரு கோயில் இருக்குன்னும், இங்கே 54-வது பீடாதிபதிக்கு அதிஷ்டானம் இருக்குன்னும் தெரியாம போச்சே!’ என்று அருகில் உள்ளவர்களிடம் ஆதங்கத்துடன் தெரிவித்தார்கள். பின்பு, 'கோயில் திருப்பணிக்கு எப்போது என்ன உதவி வேண்டுமானாலும் செய்யத் தயார். தயங்காமல் மடத்துக்கு வரலாம்’ என்று சொல்லப்பட்டது. 'அதையடுத்து, திருப்பணிகள் மளமளவென்று நடக்க நடக்க, சங்கர மடத்தின்மீது எதிர்பாராமல் விழுந்த கறைகள் மெள்ள மெள்ள நீங்கின’ என்கிறார்கள் எழுச்சூர் கிராம மக்கள்.</p>
<p style="text-align: center"><img align="middle" width="104" height="300" alt="" src="http://cdnw.vikatan.com/sakthi/2014/02/odunjh/images/p74a.jpg">    <img align="middle" width="150" height="257" alt="" src="http://cdnw.vikatan.com/sakthi/2014/02/odunjh/images/p74d.jpg"> </p>
<p class="content">''விரக்தியால் துவண்டுபோன தருணங்கள்ல, நேரா எழுச்சூர் வந்து ஸ்ரீநல்லிணக்கேஸ்வரர் சந்நிதில என் மொத்த பாரத்தையும் இறக்கி வெச்சுடுவேன். ஒரு அரைமணி நேரம் உக்கார்ந்துட்டு, கிளம்பிப் போவேன். அடுத்தடுத்த நாட்கள்ல, என் சோகம் மொத்தமும் காணாம போய், மனசு பழையபடி உற்சாகமாகி, தொழில்ல இன்னும் சிரத்தையா உழைக்கறதுக்கான தெம்பும் உத்வேகமும் வந்துடும். இதைப் பலமுறை உணர்ந்திருக்கேன்'' என்கிறார் வாசகர் சந்திரசேகர்.</p>
<p class="content">இங்கே உள்ள பெண் பனை மரம் விசேஷமானது என்கின்றனர். இந்தப் பனைமரத்தடியில் சித்தர் ஒருவர் தவம் இருந்து வந்ததாகவும், பிறகு அவர் இந்த பனைமரத்திலேயே ஐக்கியமாகி இரண்டறக் கலந்து விட்டார் என்றும் சொல்வார்கள். அன்று முதல் இன்றளவும்  அவர் அந்த மரத்தில் இருந்தபடி அனைவருக்கும் அருள்பாலித்து வருவதாகச் சிலிர்ப்புடன் தெரி விக்கின்றனர் பக்தர்கள்.</p>
<p class="content"><img align="left" width="110" height="132" alt="" src="http://cdnw.vikatan.com/sakthi/2014/02/odunjh/images/p74b.jpg">அதேபோல், வியாழக்கிழமைகளில் இங்கு வந்து, காஞ்சி மடத்தின் 54-வது பீடாதிபதி ஸ்ரீவியாஸாசல சுவாமிகள் சந்நிதியில்  சிறிது நேரம் நின்று பிரார்த்திப்பது மிகுந்த பலத்தையும் பலனையும் தரும் என்பது நம்பிக்கை. அந்த நாளில், சுவாமிகளின் அதிஷ்டானத்துக்குப் பூக்களையும் காய்கனிகளையும் சமர்ப்பித்து,  குருவெனத் திகழும் சுவாமிகளை மனதாரப் பிரார்த்தித்தால், வேண்டியது கிடைக்கும், நினைத்தது நடக்கும் என உறுதிபடத் தெரிவிக்கிறார்கள் பக்தர்கள்.</p>
<p class="content">''என் மனைவி அடிக்கடி வயித்து வலி வந்து அவதிப்பட்டுக்கிட்டே இருந்தா. மருந்து மாத்திரையெல்லாம் கொடுத்தும் ஒரு பலனும் இல்லை. அப்பதான் நண்பர் ஒருத்தர், எழுச்சூர் கோயிலைப் பத்திச் சொல்லி, 'உடனே போயிட்டு வாங்க; நல்லது நடக்கும்’னு சொன்னார். ஒருநாள் சாயந்திரம், மனைவி குழந்தைகளை அழைச்சுக்கிட்டு கோயிலுக்குப் போனேன். அன்னிக்கு பிரதோஷம் வேற! அதனால நந்திதேவருக்கு அபிஷேக ஆராதனைகள் நடந்துச்சு. கண் குளிரப் பார்த்தோம். அதன் பிறகு, அம்பாளுக்கும் சிவனாருக்கும் அபிஷேகம்! ஸ்ரீதெய்வநாயகி அம்பாளுக்கும் ஸ்ரீநல்லிணக்கேஸ்வரருக்கும் பெரிய செவ்வந்தி மாலைகள் வாங்கிட்டுப் போயிருந்தோம். அபிஷேகம் முடிஞ்சு, அலங்காரம் பண்ணி, மாலையெல்லாம் போட்ட பிறகு, ஸ்வாமியிடமும் அம்பாளிடமும், 'என் மனைவியின் வயித்து வலியை நீங்கதான் குணப்படுத்தணும்’னு கண்ணீரோட வேண்டிக்கிட்டேன். அப்புறம் திரும்பும்போது, பக்கத்துல இருந்தவங்க, 'அங்கே பார்த்தீங்களா... ஸ்வாமிக்கும் அம்பாளுக்கும் அந்த ரெண்டு செவ்வந்தி மாலையும் எத்தனை அம்சமா, அழகா அமைஞ்சிருக்கு!’ன்னு அவங்களுக்குள்ளே பேசிக்கிட்டுப் போனாங்க. அப்படியே நெகிழ்ந்து போயிட்டேன்.</p>
<p style="text-align: center"><img align="middle" width="600" height="268" alt="" src="http://cdnw.vikatan.com/sakthi/2014/02/odunjh/images/p74c.jpg"></p>
<p class="content">அப்புறம், கோயில்ல தந்த விபூதிப் பிரசாதத்தை தினமும் கொஞ்சம் தண்ணில கலந்து சாப்பிட்டுக்கிட்டே வந்தாங்க மனைவி. அடுத்த பிரதோஷத்துக்குள்ள மனைவியின் வயித்து வலி பூரணமா குணமாகிடுச்சு. அன்னிலேருந்து எங்களுக்குக் கண்கண்ட தெய்வம், இஷ்ட தெய்வம் எல்லாமே எழுச்சூர் நல்லிணக்கேஸ்வரரும் தெய்வநாயகி அம்பாளும்தான்!'' என்று கண்ணீருடன் சொல்கிறார் முத்துவிநாயகம். இவர் செங்கல்பட்டில் வசிக்கிறார்.</p>
<p class="content">ஒவ்வொரு மனிதருக்குள்ளேயும் ஒவ்வொரு விதமான பிரச்னை, கவலை, ஏக்கம், துக்கம்! பிரச்னைகளைக் களைந்து, கவலைகளைப் போக்கி, ஏக்கங்களைத் தொலைத்து, துக்கங்களை ஒழித்து, நம்மை அமைதியாகவும் ஆனந்தமாகவும் வாழச் செய்யவே ஸ்ரீநல்லிணக்கேஸ்வரரும் ஸ்ரீதெய்வநாயகி அம்பாளும் கருணையே உருவெனக் கொண்டு, எழுச்சூரில் கோலோச்சுகின்றனர்.</p>
<p class="content">வாருங்கள்... இறைவனின் அருளிலும் இறைவியின் கருணையிலும் சொக்கிப் போவீர்கள்!</p>
<p style="text-align: right"><span style="color: #ff0000"><strong>- அருள் சுரக்கும்</strong></span></p>
<p style="text-align: right"><span style="color: #ff0000"><strong>படங்கள்: ரா.மூகாம்பிகை</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நாரதர் கதைகள்</div>
<div class="subtitle1">இது நான்கு வேத சாரம்: 21</div>
<div class="subtitle2">எழுத்துச் சித்தர் பாலகுமாரன், ஓவியம்: பத்மவாசன்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><u>அது</u></strong></span> பிரும்மலோகம்.</p>
<p class="content">படைப்புகளை நிகழ்த்திக்கொண்டே, தன் இடத்துக்கு வந்த நாரதரை வார்த்தைகளால் உபசரித்து அமரச் சொல்லி, ''நாரதரே, ஏதாவது செய்தி உண்டா? புதிதாக ஏதும் நடந்ததா?'' என்று கேட்டார் பிரம்மா.</p>
<p class="content">''இதுவரை புதிதாக ஏதும் நடக்கவில்லை. ஆனால், புதிதாக ஏதும் இனி நடக்குமோ? அது பற்றிப் படைப்புக் கடவுளான நீங்கள் எதுவும் சொல்ல முடியாதோ?'' என்று நாரதர் கேட்டார்.</p>
<p class="content">''ஒரு சண்டை நடக்கும்!'' என்றார் பிரம்மா.</p>
<p class="content">''அதுதானே பார்த்தேன்! உங்களால் சும்மா இருக்க இயலாதே! எதிரும் புதிருமானவற்றைப் படைத்துவிட்டு அவை இரண்டும் மோதிக்கொள்வதை வேடிக்கை பார்ப்பதில் உங்களைவிட சாமர்த்தியசாலி யார்?''</p>
<p class="content">''அப்படியில்லை, நாரதரே! நான் படைக்கும்போது ஒருவருக்கொருவர் அடித்துக்கொள்ளவேண்டும் என்று படைப்பதில்லை. எல்லாமும், எல்லோரும் குழந்தைகளே! வளர்ச்சி என்று ஒன்று இருக்கிறது. அது விஷ்ணுவின் செயல். அந்த வளர்ச்சியின்போது, சில விஷயங்கள் நேர் எதிராகப் போய்விடுகின்றன. பிறக்கும்போது புலிக்குட்டி தாய்ப்பால்தான் தேடுகிறது. வளர்ந்த பிறகு, அதுவே மானை வேட்டை ஆடுகிறது. எனவே, என் படைப்பில் குற்றமில்லை. என் படைப்பு வளரும்போது, எல்லாம்வல்ல நாராயணர் ஏதோ குறும்பு செய்துவிடுகிறார். பூமி இயங்குவதற்கு இப்படிச் சில விஷயங்கள் செய்வது அவசியம் என்கிறார்!''</p>
<p class="content">''என்ன விஷயமோ?'' - ஆவலோடு கேட்டார் நாரதர்.</p>
<p class="content">''நான் படைத்த புலஸ்தியர் இப்போது மகானாக இருக்கிறார். இன்று சிவராத்திரி. புலஸ்தியர் சிவபூஜை செய்யப் போகிறார். அதற்காக ஒரு கோயிலைத் தேடிக் கொண்டிருக்கிறார்!''</p>
<p style="text-align: center"><img align="left" width="120" height="142" alt="" src="http://cdnw.vikatan.com/sakthi/2014/02/odunjh/images/p27.jpg"></p>
<p class="content">''மிக நல்ல விஷயம்தானே? இதில் வம்பு எங்கு வந்தது?''</p>
<p class="content">''வம்பு வேறு இடத்தில் இருக்கிறது. சிவராத்திரியின் மகிமை பற்றி முனிவர்கள் ஒன்றுகூடிப் பேசிக் கொண்டிருக்கிறார்கள். மரங்களின் உச்சியில் இருந்த சில குரங்குகள் கீழே இறங்கி, விலகி நின்று, கை கூப்பி, சிவராத்திரியின் மகிமை பற்றி முனிவர்கள் சொல்வதைக் கேட்டுக்கொண்டிருக்கின்றன. தங்கள் பேச்சைக் குரங்குகள் கேட்பதை அறிந்து, முனிவர்களும் இன்னும் விஸ்தாரமாகப் பேசுகிறார்கள். சகல உயிர்களும் பயன் பெறட்டுமே, சுகம் பெறட்டுமே என்கிற நல்ல நோக்கத்தில், சிவம் என்பது பற்றி விளக்கிக்கொண்டு இருக்கிறார்கள்.''</p>
<p class="content">''அடடா, அற்புதம்! எல்லா உயிரினங்களுக்கும் சிவன் முக்கியம் என்று தெரிந்தால், அதைவிட மிகப்பெரிய பேறு இந்த உலகத்தில் என்ன உண்டு? வாழ்க இவ்வுலகம். அது சரி, இதில் எங்கு வம்பு இருக்கிறது?''</p>
<p class="content">''பாருமே, நீராகவே பாருமே!''</p>
<p class="content">அவர்கள் இருவரும் திரும்பி, பூலோகத்தைப் பார்த்தார்கள்.</p>
<p class="content">புலஸ்தியர் ஒரு சிவன் கோயிலைத் தேர்ந்தெடுத்து, நடுநிசியில் பூஜை செய்ய கதவைச் சாத்திக்கொண்டார். கருவறையை மூடிக்கொண்டார். பூஜையைத் தொடங்கினார்.</p>
<p class="content">குரங்குகளும் கோயில் தேடின. கிடைக்கவில்லை. நேரமோ கடந்து கொண்டிருக்கிறது; வேறு கோயில் தேட நேரம் இல்லை. இந்தக் கோயில் கதவுகளை உடைப்போம் என்கிற முடிவோடு, கதவுகளை ஆட்டிப் பெயர்த்து எடுத்தன. கருவறையைத் திறந்தன.</p>
<p class="content">புலஸ்தியர் கோபம் அடைந்தார். ''என்ன இது... நிம்மதியாக ஒரு பூஜையைச் செய்யவிடாமல், உங்கள் வானர புத்தியைக் காட்டுகிறீர்களே! பூஜைக்கு இடைஞ்சல் செய்த நீங்கள் அனைவரும் அழிந்துபோகக் கடவது!'' என்று சாபமிட்டார்.</p>
<p class="content">குரங்குகள் கோபமுற்றன.</p>
<p class="content">''புலஸ்தியரே! நாங்கள் தின்ப தற்கோ, தூங்குவதற்கோ இங்கு வரவில்லை. உங்களைப் போல சிவபூஜை செய்வதற்குத்தான் இங்கு வந்தோம். நீங்கள் உள்ளே இருப்பது தெரியாமல்தான் கோயில் கதவுகளை உடைத்தோம். அறியாமல் செய்த பிழைக்கு அழிந்துபோங்கள் என்றா சாபம் தருவீர்கள்? கதவைத் திறந்து வைத்திருந்தால், உள்ளே நீங்கள் பூஜை செய்வது அறிந்து விலகி இருப்போமே! இது பிழையானதற்குக் காரணம் நீங்கள்தான்! நாங்கள் சாபம் இடுகிறோம். அடுத்த ஜன்மத்தில் உங்கள் வம்சத்தை குலத்தோடு நாங்கள் அழிப்போம். இது சத்தியம்!'' என்று சீறின.</p>
<p style="text-align: center"><img align="middle" width="600" height="544" alt="" src="http://cdnw.vikatan.com/sakthi/2014/02/odunjh/images/p27c.jpg"></p>
<p class="content">''அடடே! என்ன இப்படியாகிவிட்டது! இனி என்ன நடக்கப் போகிறது?'' - நாரதர் பதறியபடி கேட்டார்.</p>
<p class="content">''அடுத்த ஜன்மத்தில் புலஸ்தியர் மகனான விஸ்ரவஸ் என்பவருக்கு கைகசி என்பவளிடம் ராவணனும், கும்பகர்ணனும் பிறப்பார்கள். இந்தக் குரங்குகள் சுக்ரீவன், ஹனுமன், அங்கதன் உள்ளிட்ட வானர சேனையாகப் பிறக்கும். புலஸ்தியர் வம்சத்தில் பிறந்த ராவணனை அழிக்க திருமால் அவதாரம் எடுத்து வருவார். அதற்கு ராமாவதாரம் என்று பெயர்!''</p>
<p class="content">''அப்படியா! இதே விதமாகவா நடைபெறப்போகிறது? இதை யாரிடமாவது சொல்ல வேண்டுமே!'' என்று தவித்தார் நாரதர்.</p>
<p class="content">ஒரு மரத்தடியில் பெரிய புற்று இருந்தது. அதில் வாய் வைத்து, ''இந்தப் புற்றில் யாரேனும் தவசி இருந்தால் கேட்டுக் கொள்ளுங்கள். இப்படியிப்படி நடக்கப் போகிறது...'' என்று உரத்த குரலில் அனைத்தையும் சொல்லி, தன் மன பாரத்தைக் குறைத்துக் கொண்டார்.</p>
<p class="content"><img align="left" width="200" height="145" alt="" src="http://cdnw.vikatan.com/sakthi/2014/02/odunjh/images/p27a.jpg">பிற்பாடு வெகு காலம் கழித்து, அந்தப் புற்று உதிர்ந்து, ஒரு முனிவர் வெளியே வந்தார். அவரே, வால்மீகி! வால்மீகியால் ராம காவியம் எழுதப்பட்டது.</p>
<p class="content">நாரதர் காலம் கடந்தவர். பல்வேறு அவதாரங்களைத் தரிசித்தவர். பிரபஞ்சம் தோன்றும்போது பிறந்தவர் அவர். பிரபஞ்சத்தின் மாற்றங்களைக் கடந்தவர். இன்னும் பிரபஞ்சத்தில் யாழ் ஒலி மீட்டியபடி, அவர் வலம் வந்துகொண்டிருக்கிறார். புவியில் நடக்கிற பல அற்புதங்களுக்குச் சாட்சியாக இருக்கிறார்.</p>
<p class="content">கம்சனுடனான அந்த யுத்தத்துக்குப் பிறகு ஸ்ரீகிருஷ்ண பகவான் களைத்திருந்தார். அவரது சிந்தனைகள் வெகு தொலைவில் இருந்தன. அவரது முகத்தில் மலர்ச்சி குறைவாக இருந்தது.</p>
<p class="content">அவர் சபைக்கு வந்து வணங்கினார் நாரதர். நாராயண கானம் செய்தார். கிருஷ்ணரின் முகம் மலர்ந்தது.</p>
<p class="content">''நாரதரே, இங்கு நடந்ததை அறிவீரோ?''</p>
<p class="content">''நன்கு அறிவேன். உங்கள் பிறப்பிலிருந்தே உங்களை நான் கவனித்து வருகிறேன். எட்டாவதாகப் பிறந்த உங்களை  யாதவர்கள் இருக்கும் இடத்துக்கு மாற்றிவிட்டார்கள். அங்கே பிறந்த பெண் பிள்ளையைக் கொண்டு வந்து, உங்கள் தாய்- தந்தைக்கு அருகே கிடத்தினார்கள். எல்லாப் பிள்ளைகளையும் கொன்ற கம்சன் எட்டாவது பிள்ளையையும் கொல்வதற்காக ஓடி வந்தான். பெண் குழந்தை என்றும் பாராமல் சுவரில் அடித்துக் கொல்லத் துணிந்தான்.</p>
<p class="content"><img align="right" width="200" height="439" alt="" src="http://cdnw.vikatan.com/sakthi/2014/02/odunjh/images/p27b.jpg">தேவகி கதறினாள். 'அண்ணா..! வேண்டாம். இந்தக் குழந்தையை மட்டுமாவது விட்டுவிடு!’ என்று கதறினாள்.</p>
<p class="content">ஆத்திரத்தின் விளிம்பில் இருந்த கம்சன் மறுத்தான். குழந்தையைச் சுவரில் ஓங்கி அடிக்க, உயரே தூக்கினான். அது அவன் கையிலிருந்து நழுவி, சிறைக்கதவில் இருந்த இடைவெளி வழியாக வெளியே பறந்தது.</p>
<p class="content">'அடேய், கம்சா! என்னை உன்னால் கொல்லமுடியாது. நான் சக்தி!’ என்று தன் சுய உருவம் காட்டியது. எட்டு புஜங்களுடன், நீண்ட நாக்குடன், கோரைப் பற்களுடன், கருமை நிறத்துடன், சிவந்த விழிகளுடன், சூலம் உயர்த்தி, கம்சனை எச்சரித்தாள் சக்தி.</p>
<p class="content">''என்னை மட்டுமல்ல, உன்னைக் கொல்லப் போகும் குழந்தையையும் உன்னால் கொல்ல முடியாது. அந்தக் குழந்தை இந்தப் புவியில் எங்கோ வளர்ந்துகொண்டு இருக்கிறது. உனக்கு அழிவுக்காலம் வந்துவிட்டது. முடிந் தால், தேடிப்பிடித்து அவனோடு சண்டையிடு!’ என்று உரக்கக் கூறிச் சிரித்தாள் சக்தி.</p>
<p class="content">கம்சன் நடுங்கினான். சக்தி மறைந்தாள். தேவகி நிம்மதி அடைந்தாள்.</p>
<p class="content">'எங்கே அந்தக் குழந்தை... எங்கே அந்தக் குழந்தை...’ எனக் கம்சன் வெறி பிடித்தாற்போல் ஊரெல்லாம், உலகெல்லாம் தேடினான். 'யாதவ குலத்தில் ஒரு புதிய குழந்தை பிறந்திருக்கிறது; அது பல அற்புதங்களைச் செய்கிறது’ என்று கேள்விப்பட்டு, தனக்குக் கீழே வேலை செய்யும் அசுரர்களை அங்கு போகும்படி கட்டளை இட்டான். அந்தக் குழந்தையைத் தேடிப் பிடித்து உடனே கொல்லும்படி உத்தரவிட்டான். அசுரர்களும் தாதியாகவும் (பூதகி) சக்கரமாகவும் (சகடாசுரன்) என்று பல உருவங்களில் அந்தக் குழந்தையான தங்களை அழிக்க வந்தனர்.</p>
<p class="content">கிருஷ்ணனான நீங்கள் சிறு குழந்தையாக இருந்தபோதே அவர்களை உதைத்து, வதைத்து, உறிஞ்சிக் கொன்றீர்கள்! நீங்கள் தான் தனக்கு எதிரி என்று கம்சன் தெரிந்து கொண்டான். உங்கள் இடத்தில் வைத்து உங்களைக் கொல்லமுடியாது எனப் புரிந்ததால், தன் இடத்துக்கு உங்களை வரவழைக்கச் சமரசம் பேசினான். நீங்களும் அதை ஏற்றுக்கொண்டீர்கள். அவன் வரவேற்புக்குச் சம்மதம் சொல்லி, அவன் இடம் நோக்கிச் சென்றீர்கள். உங்களுக்குத் துணையாக பலராமரும் வந்தார். யாதவ குலம் கவலைப்பட்டது. கம்சனின் மக்கள் சந்தோஷப்பட்டார்கள்.</p>
<p class="content"><img align="left" width="150" height="205" alt="" src="http://cdnw.vikatan.com/sakthi/2014/02/odunjh/images/p27d.jpg">நீங்கள் அரசவை வாசலில் வைத்திருந்த பெரிய வில்லை வளைத்து, உடைத்துத் தூக்கிப் போட்டீர்கள். கோட்டைக் கதவு களைத் தகர்த்தீர்கள். பெரிய கொம்பு உள்ள யானைகளை அடித்துத் துவைத்தீர்கள். நெஞ்சில் கால் வைத்து அவன் இதயத்தை ஒரே மிதியில் நசுக்கி, ரத்தம் கக்க வைத்தீர்கள். கம்சன் மாண்டு போனான். உலகம் நிம்மதி யுற்றது. உங்கள் தாய்- தகப்பன் சந்தோஷம் அடைந்தார்கள். மக்கள் விடுதலை பெற்றார் கள். அப்படியிருக்க, உள்ளே என்ன கவலை? ஏன் வாடி இருக்கிறீர்கள்? அயர்ச்சியா, அல்லது வேறு ஏதேனுமா?'' - நாரதர் கேட்டார்.</p>
<p class="content">''நாரதரே, பதிலைத் தெரிந்துகொள்ள நீங்கள் வரவில்லை. தெரிந்துகொண்டே வந்திருக்கிறீர்கள். என்னதான் ஆனாலும், அவன் என் மாமன் அல்லவா? தாய்க்கு அண்ணனாக இருப்பவனை வணங்க வேண்டும். அதுதானே முறை? மாமன் என்பது மிக நல்ல உறவு! தாய்- தந்தைக்குப் பிறகு, மாமன்தானே முக்கியம்! அவனுடைய மகள்தானே முறைப்பெண் உறவு என்று வழிமுறை, ஒரு நியமம் இருக்கிறது அல்லவா! அதை நான் கெடுத்துவிட்டேனே! என் மாமனை இழுத்து மிதித்துக் கொன்று விட்டேனே! இது பாவமல்லவா? இதைப் போக்க என்ன செய்வது?'' - கவலையோடு கேட்டார் கிருஷ்ணர்.</p>
<p class="content">நாரதர் வாய்விட்டுச் சிரித்தார்.</p>
<p style="text-align: center"><img align="middle" width="600" height="294" alt="" src="http://cdnw.vikatan.com/sakthi/2014/02/odunjh/images/p27e.jpg"></p>
<p class="content">''எல்லாம்வல்ல நாராயணரின் அவதாரம் நீங்கள். துஷ்டர்களைச் சம்ஹரிக்கவே நீங்கள் அவதரித்திருக்கிறீர்கள். சாதுக்களைப் பரிணமிக்கச் செய்யவே பிறந்திருக்கிறீர்கள்! சத்தியத்தை நிலைநாட்டவே தோன்றி யிருக்கிறீர்கள்! கிருஷ்ணா, உங்களுக்குக் குறை ஏது? பாவம் ஏது? நீங்கள் சகலமும் கடந்தவர் அல்லவா? இது உங்களுக்கே தெரியும். ஆனாலும், ஊரார் கேள்வி கேட்க, அவர்கள் சமாதானம் கொள்ளுமாறு ஒரு பதில் சொல்ல வேண்டுமே என்று என்னைக் கேட்கிறீர்கள். அதனால் சொல்கிறேன்... சேது என்ற கடல் மிகப் புனிதமானது. ராமருடைய சேது இருந்த இடம், இறந்தவர்கள் கூடும் இடம். பித்ருக்களுடைய இடம். முன்னோர்களுடைய வசிப்பிடம். பூமியை அவர்கள் தீண்டுவதற்கு, அங்கு இறங்குவதற்கு வசதி இருக்கிறது. இது ராமரால் ஏற்பட்டது. ஸ்ரீகிருஷ்ணா..! ராம சேதுவுக்குப் போய், அங்கு கடலில் நீராடி, அங்குள்ள தீர்த்தங்களில் மூழ்கி, சிவபூஜை செய்யுங்கள். நிச்சயம் கம்சன் அமைதியாவான். உங்கள் மனக்குறை தீரும். உங்கள் குறை தீர்ந்ததை உங்களால் உணர முடியும். சேது அப்படிப்பட்ட இடம்!'' என்றார் நாரதர்.</p>
<p style="text-align: left">நாரதரின் வாக்கு சத்தியமானது. அன்று ஸ்ரீகிருஷ்ணரால்  கம்சனுக்கு மனக்கேதம் தீர்க்கப்பட்டதுபோல, இங்கு நல்லவரோ கெட்டவரோ, பிடித்தவரோ பிடிக்காதவரோ, உயர்ந்தவரோ தாழ்ந்தவரோ... அவர்களின் மனக்கேதம் தீர்ப்பதற்கு ராமசேது ஒரு சரியான இடமாக இருக்கிறது. அங்கு நீத்தார் கடன் செய்தவர்கள் நலம் பெறுவார்கள். இது நாரதரின் சத்திய வாக்கு!</p>
<p class="content"><img align="left" width="300" height="379" alt="" src="http://cdnw.vikatan.com/sakthi/2014/02/odunjh/images/p27f.jpg">தெய்வங்களுக்கு மட்டுமல்ல; பூமியில் வாழும் மனிதர்களுக்கும் நாரதர் வழிகாட்டிக் கொண்டிருக்கிறார்.</p>
<p class="content">நாராயண... நாராயண..!</p>
<p class="content"><span style="font-size: medium"><u><span style="color: #ff0000"><strong>சி</strong></span></u></span>றிதும் பெரிதுமாக இன்னும் சில நாரதர் கதைகள் இருக்கின்றன.முற்றி முதிர்ந்ததைக் கவர்ந்து கொண்டு வந்து விவரித்திருக்கிறேன். கதையைத் தாண்டி பேசியிருக்கிறேன்.</p>
<p class="content">மேடை நாடகத்தில் காணப்படும் கோமாளி அல்ல நாரதர். சௌலப்யர். அதாவது, எளிதாக பழகக்கூடியவர். பக்தி மார்க்கத்தின் எடுத்துக்காட்டு. நாம ஜபத்தின் உதாரண புருஷர்.</p>
<p class="content">சனாதன தர்மத்தில் ஏன் இத்தனைக் கடவுள்கள். ஏன் இத்தனை மகான்கள். கேள்வி மேல் கேள்வி வருகிறது. அத்தனை பேர் இருப்பினும் ஜனங்களை முற்றிலும் மாற்றமுடியவில்லையே. சொன்னவற்றைக் கேட்டுக்கொண்டு மனிதக் கூட்டம் தன் வழியேதானே போகிறது.</p>
<p class="content">சனாதன தர்மம் நேற்று முளைத்த குத்துச் செடி அல்ல. அதன் தொன்மை கண்டறிய முடியாதது. அதன் தொன்மையே அதைப் பற்றிய கேள்விகளை எழுப்பிக்கொண்டிருக்கிறது. இந்து மதத்துக்கு வெகு நீண்ட சரித்திரம் இருப்பதால், கடவுளுக்கு நிகர்த்த மகான்கள் தோன்றி, மக்களை உயர்த்தியிருக்கிறார்கள். நல்ல மரம், விதைகளை விட்டுக்கொண்டேதான் இருக்கும். விழுதுகள் மரமாகும்.</p>
<p class="content">'எதற்கு இத்தனை மகான்கள்.’ என்று கேட்டால், என்ன பதில் சொல்ல. ஆலமரத்துக்கு ஏன் இத்தனை விழுதுகள் என்று கேட்பவரை என்ன சொல்ல. அது இயல்பல்லவா.</p>
<p class="content">நாரதர் கதைகள் ஒரு மகானின் அனுபவம். புலி புலிக்குட்டியை நக்கி நக்கித்தான் புலியாக்கும். நீங்கள் புலிக்குட்டியாக இருந்தால், புலியின் அரவணைப்பு உங்களுக்குப் புரியும். புலியின் அரவணைப்புக்கு ஏங்குங்கள். கிடைக்கும்.</p>
<p class="content">இந்தப் புலி, குரு, கடவுள், ஞானி எல்லாம் ஒன்றே.</p>
<p style="text-align: right"><span style="color: #0000ff"><strong>(நிறைவுற்றது)</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கேள்வி - பதில்</div>
<div class="subtitle1">பொது அறம் வேறு... பரிகாரம் வேறு! </div>
<div class="subtitle2">சேஷாத்ரிநாத சாஸ்திரிகள்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>? தோஷங்களைச் சுட்டிக்காட்டும் ஜோதிட நூல்கள், அவற்றுக்கான பரிகாரங்களையும் பரிந்துரைக்கின்றன என்கிறார்கள். ஆனால், வழக்கமாக ஒவ்வொரு மனிதனும் கடைப்பிடிக்கவேண்டிய வழிபாடுகளையும், கடமைகளையும் பரிகாரம் என்று சொல்லமுடியாது என்கிறார் என் நண்பர். </strong></span></p>
<p class="content"><span style="color: #ff0000"><strong>அப்படியெனில்... அன்னதானம் கொடுப்பது, திருத்தல தரிசனங்கள், ஏழைக்கு உதவுவது போன்றன எல்லாம் பரிகார வகையில் சேராதா? பரிகாரங்கள் குறித்து தர்மசாஸ்திரம் சொல்வதென்ன? விளக்குங்களேன்! </strong></span></p>
<p style="text-align: right"><span style="color: #0000ff"><strong>- கே. அரவிந்த், சென்னை-24 </strong></span></p>
<p class="content"><span style="color: #ff0000"><strong>இ</strong></span>ரு மாணவர்கள் மோதிக்கொண்டார்கள். இருவருக்கும் அடி விழுந்தது. ஆசிரியர் முன் நிறுத்தப்பட்டார்கள். ''எல்லோர் முன்னிலையிலும் பன்னிரண்டு தோப்புக்கரணம் போட வேண்டும். இனி கைகலப்பில் ஈடுபட மாட்டோம் என்று உறுதிமொழி ஏற்க வேண்டும்'' என்று தீர்ப்பளித்தார் ஆசிரியர். தண்டனையை நிறைவேற்றி, பிரிந்து சென்றார்கள். இருவரின் பகையும் மறைந்தது.</p>
<p class="content">தேர்வுக்குப் பணம் கட்டவேண்டிய காலத்தையும் நேரத்தையும் மறந்துவிட்டான் மாணவன். தவறு மனத்தை வருத்தியது. அலுவலக அதிகாரியைச் சந்தித்து வேண்டினான். 500 ரூபாய் அபராதமாகக் கட்ட வைத்து, மாணவனை ஏற்றுக்கொண்டார்.</p>
<p class="content"><img alt="" align="left" width="120" height="142" src="http://cdnw.vikatan.com/sakthi/2014/02/odunjh/images/p12.jpg">தொடர்வண்டி நிலையத்தை அணுகும் வேளையில் வண்டி கிளம்பி விட்டது. ஓடும் வண்டியில் பயணச்சீட்டு இல்லாமலே ஏறிவிட்டான். அவன் ஏறியது முதல் வகுப்பு. பயணச்சீட்டுப் பரிசோதகரிடம் மாட்டிக் கொண்டான். அபராதத்தோடு பயணத் தொகையைப் பெற்று, பயணம் செய்ய அனுமதித்தார்.</p>
<p class="content">இவை எல்லாம் தவற்றைத் திருத்தும் பரிகாரமாக ஏற்கப்படும்.</p>
<p class="content">தேர்தல் முடிந்தது. வென்றவர்களில் ஒருவர்கூடத் தலைவராக இருக்கத் தகுதியில்லை. நெருக்கடிநிலை தோன்றியது. தேர்தலில் பங்கு பெறாத ஒருவர் தலைவரானார். ஆறு மாதத்துக்குள் அவர் தேர்தலைச் சந்தித்து வெற்றி பெறவேண்டும் என்ற நிபந்தனையை ஏற்றார். அவசர காலத்தில் சட்டத்தை அறிமுகம் செய்து, பிற்பாடு சட்டசபையில் நிறைவேற்றுவது உண்டு. இது தவறு செய்து திருத்திக்கொள்வது. இதுவும் பரிகாரம் எனலாம்.</p>
<p class="content">ஆகாய விமானத்தில் வந்து இறங்கினவனிடம் அளவுக்கு அதிகமான 'சுமை’ இருந்தது. அதிகாரிகள் அதிகச் சுமைக்கு அபராதம் விதித்தார்கள். அதை ஏற்று, சுமையைப் பெற்றார். இதுவும் பரிகாரத்தில் அடங்கும்.</p>
<p class="content">வெளிநாட்டிலிருந்து வேலைக்கு ஆர்டர் வந்தது. உடனே அதை ஏற்கவேண்டும். இருக்கும் வேலையிலிருந்து விடுபட வேண்டும். விடுபட மூன்று மாதம் முன்பு நோட்டீஸ் அளிக்க வேண்டும். அதிகாரியை அணுகி வேண்டினான். மூன்று மாத சம்பளத்தைக் கட்டவைத்து, அதிகாரி அவனை விடுவித்தார். இதுவும்கூட ஒரு வகையில் பரிகாரம்தான்.</p>
<p class="content">ஆனால், மாற்றுத்திறனாளிகளுக்கு உதவுவது, விதவைக்கு வாழ்வு அளிப்பது, ரத்த தானம் செய்வது, ஏழை எளிய மக்களுக்கு உணவளிப்பது, நோய்வாய்ப்பட்டவர்களைப் பராமரிப்பது, மாணவர்களுக்குக் கல்வி உதவியளிப்பது, கோயில் குளத்தில் தீர்த்தாடனம் மேற்கொள்வது, கோயில் உற்சவ காலங்களில் அன்னதானம் அளிப்பது, முதியோர்களுக்கு உதவுவது, கோயில் களில் விசேஷ வழிபாடு செய்வது, அனாதை இல்லங்களுக்குப் பொருளுதவி அளிப்பது, உயிரினங்களுக்குப் பாதுகாப்பு அளிப்பது, செல்லப்பிராணிகளை வளர்ப்பது... இவை பரிகாரத்தில் வராது.</p>
<p class="content"><span style="color: #ff0000"><strong>? எனில், இதுபோன்ற விஷயங்களை எந்த வகையில் சேர்ப்பது? </strong></span></p>
<p class="content">இவை எல்லாம் பொது அறத்தில் அடங்கும். வெல்லப் பிள்ளையாரைக் கிள்ளி நிவேதனம் செய்யக்கூடாது. பொது அறத்தைப் பரிகாரத்தோடு இணைக்க இயலாது. தவறு செய்யாதவர்களும் பொது அறத்தை ஏற்பார்கள். ஏற்க வேண்டும். மற்றபடி, ஒரு கல்லில் இரண்டு மாங்காய் என்பதுபோல் பொது அறத்தில் பரிகாரமும் கிடைத்துவிடும் என்று எண்ணக்கூடாது. பரிகாரத்தின் பலன் கிடைக்காது.</p>
<p style="text-align: center"><img alt="" align="middle" width="550" height="246" src="http://cdnw.vikatan.com/sakthi/2014/02/odunjh/images/p12a.jpg"></p>
<p class="content"><span style="color: #ff0000"><strong>? எனில் பரிகாரம் என்று எவற்றையெல்லாம் அடையாளப்படுத்துவீர்கள்?</strong></span></p>
<p class="content">ஜோதிடம் சொல்லும் பரிகாரத்தின் பொருள் வேறுபடும். நாம் சேமித்த கர்மவினை இரண்டு வகைப்படும். நல்ல கர்மவினை மகிழ்ச்சியைத் தரும். தவறான கர்மவினை துயரத்தைத் திணிக்கும். அதிலிருந்து விடுபட, ஜோதிடம் பரிகாரம் சொல்லும். முன்ஜன்மத்தில் நாம் தவறு செய்துவிட்டோம்; அது துயரத்தை அளிக்கிறது. அதைத் திருத்தப் பரிகாரம் பயன்பட வேண்டும். பரிகாரத்தை அறிமுகம் செய்தது தர்ம சாஸ்திரம். ஜோதிடத்துக்குப் பங்கு இல்லை. 'கர்மவிபாக உச்யதே’ என்கிற தலைப்பில் பரிகாரப் பகுதியைத் தனது நூலில் இணைத்திருக்கிறார் வராஹமிஹிரர். தர்ம சாஸ்திரத்தின் பகுதியான கர்மவிபாகத்தை ஏற்று, நமக்கு வழிகாட்டுகிறார் அவர். சாஸ்திரம் சொல்லும் பரிகாரத்தைச் சுட்டிக்காட்டி, அதை நடைமுறைப்படுத்தச் செய்தால், அவர்கள் துயரத்தில் இருந்து விடுபடுவார்கள். அந்தச் சேவையை ஏற்றால், மக்கள் மகிழ்ச்சி அடைந்து வாழ்த்துவார்கள்.</p>
<p class="content"><span style="color: #0000ff"><strong>த</strong></span>ங்களது விளக்கம் இன்றைய சூழலுக்கு உகந்ததல்ல. தர்ம சாஸ்திரப் பரிகாரங்களை ஏற்கும் தகுதி இன்றைய சமுதாயத்தில் இல்லை. நம்மால் எது இயலுமோ, அதுதான் பரிகாரமாக மாறவேண்டும்.</p>
<p class="content"><span style="color: #ff0000"><strong>?அப்படியென்றால், தர்மசாஸ்திரம் கடினமான பரிகாரங்களைப் பரிந்துரைக்கிறது என்கிறீர்களா? </strong></span></p>
<p class="content">பார்வை இல்லாதவன் திருட்டு முழி முழிக்க இயலாது. அன்றாட வாழ்க்கையில் முடிந்த அளவில் உடலுழைப்பைக் குறைத்துக் கொள்ளும் எண்ணம் உடையவர்களிடம் உடலுழைப்போடு இணைந்த பரிகாரம் விலை போகாது.</p>
<p class="content">பணத்தை ஈட்டவும், சேமிக்கவும் ஆர்வம் வளந்திருக்கிறது. வங்கிகள், பங்குச் சந்தைகள், சீட்டுக் கம்பெனிகள், கம்பெனி ஷேர்கள் போன்றவற்றில் முதலீடு செய்து, பணத்தைப் பெருக்கும் தகுதி வளர்ந்திருக்கிறது. நிறைந்து வழியும் பணத்தை வைத்து பரிகாரத்தை நடைமுறைப்படுத்துவது எளிது. அதுதான் முடியும். மக்கள் விருப்பத்துக்கு ஏற்ற பரிகாரம் இருக்கவேண்டும். ஒழுக்கமும், பொறுமையும், தொலைநோக்குப்பார்வையும், சகிப்புத்தன்மையும், ஈவு இரக்கமும் இருப்பவர்களுக்குக் கடுமையான கர்மசாஸ்திரப் பரிகாரங்கள் எளிதாக இருக்கும். ஆனால், நல்லெண்ணம் உடையவர்கள் தவறு செய்ய மாட்டார்கள். அதனால், அவர்களுக்குப் பரிகாரமும் தேவைப்படாது.</p>
<p style="text-align: center"><img alt="" align="middle" width="600" height="160" src="http://cdnw.vikatan.com/sakthi/2014/02/odunjh/images/p12b.jpg"></p>
<p class="content"><span style="color: #ff0000"><strong>? பரிகாரத்தில் சிரத்தை இருந்தால்தானே, அதற்குத் தகுந்த பலன் கிடைக்கும்? </strong></span></p>
<p class="content">தவறு செய்தவர்களிடம் இன்றைய சமுதாயம் மென்மையான அணுகுமுறையைப் பின்பற்றுகிறது. சிறைவாசம் துயரத்தை அளிப்பதில்லை. வயிறு காயவிடமாட்டார்கள். வெளியே இருப்பவர்கள் கட்டுப்பாடில்லாமல் இருக்கிறார்கள். உள்ளே இருப்பவர்கள் கட்டுப்பாட்டோடு இருப்பார்கள். தவறு செய்தாலும் சிறையில் இருந்து ஜாமீனில் வெளிவரலாம். தோற்றாலும் உச்ச நீதிமன்றத்தை அணுகலாம். அதற்குள் நமது வாழ்க்கைப் பயணம் எல்லையை எட்டிவிடும். நமது தேவைகள் அத்தனையும் ஜாமீனில் இருக்கும் வேளையில் நிறைவேறிவிடும். முதுமையில் தண்டனை கிடைத்தாலும், உடம்பு சரியில்லை என்றால், மருத்துவமனைக்கு இடம் மாறலாம். அரசாங்க பராமரிப்பில் உடம்பை கவனித்துக் கொள்ளலாம். இப்படி மனிதாபிமானத்தோடு, மென்மையான நடைமுறையைப் பின்பற்றும் போது, துயரத்தில் இருப்பவனை விடுவிக் கும் பரிகாரமும் மென்மையானதாக இருக்க வேண்டும். வீட்டில் நடக்கும் விசேஷங்களுக்கு அவ்வப்போது வந்துபோக சிறைவாசிகளுக்கு அனுமதியளிக்கப்படுகிறது. கல்யாணம், கல்லெடுப்பு எல்லாவற்றிலும் கலந்துகொள்ள, மனிதாபிமான சிந்தனையில் சிறைவாசிக்கு அனுமதி கிடைக்கிறது. சிறுவர்கள் சீர்திருத்தப் பள்ளியில் சேர்க்கப்படுகிறார்கள். முதியோர் களுக்கு தண்டனை தளர்த்தப்படுகிறது. எனவே, பொது அறத்தைப் பரிகாரமாக மாற்றுவதுதான் இன்றைய சமுதாயத்துக்கு மென்மையான நடைமுறையாக இருக்கும். கசப்பை ஊட்டுகிற தர்மசாஸ்திரப் பரிகாரத்துக்கு மாற்றாக பொது அறத்தை ஏற்கலாம்.</p>
<p class="content"><span style="color: #0000ff"><strong>ஒ</strong></span>ருதலைப்பட்சமான முடிவை லோகாயத வாழ்க்கையில் திணிக்கலாம். தர்ம சாஸ்திரத்துக்கு உடன்பாடில்லை. 'எக்ஸ்பார்ட்டே தீர்ப்பு’ (ex-parte) நாம் ஏற்படுத்திய நீதிமன்றத்துக்குப் பொருந்தும். அறநூல்கள் அதை ஏற்காது.</p>
<p class="content"><span style="color: #ff0000"><strong><img alt="" align="left" width="250" height="196" src="http://cdnw.vikatan.com/sakthi/2014/02/odunjh/images/p12c.jpg">? ஆக, மனிதர்கள் பரிந்துரைப்பது எல்லாம் பரிகாரங்கள் இல்லையெனில், அதுகுறித்து சாமானியர்கள் என்ன நிலை எடுப்பது? </strong></span></p>
<p class="content">பழைய மருத்துவம், புது மருத்துவம் போன்ற வற்றில் உள்ளே நுழைந்து, வெளிவந்து துயரம் தாங்காமல் அல்லல்படுகிறான். எல்லாம் சரி யாகத்தான் இருக்கிறது; பிணிக்குக் காரணம் தெரியவில்லை என்று கைமலர்த்துகிறார் மருத்துவர். வேலை பளு, கடன் தொல்லை, வீட்டில் சச்சரவு, வெளியே தலைகாட்ட முடியவில்லை; சிந்தனை முட்டுச்சந்தில் முடங்கிவிட்டது. டென்ஷனில் செயலற்று விடுகிறான். தேற்றுவார் இல்லை. இன்னும் கொஞ்சம் டென்ஷன் வளர்ந்தால் தற்கொலைக்கும் முனைந்துவிடுவான். காப்பாற்ற யாரும் இல்லை.</p>
<p class="content">விரும்பிய பெண் கிடைத்தாள். திருமணம் செய்துகொண்டான். அவனது அணுகுமுறை கசந்தது. விவாகரத்தில் வெளியேறினாள். துயரம் அவனது வாழ்க்கையை முடக்கிவிட்டது. குழந்தைச் செல்வத்துக்கு வாய்ப்பு இல்லை. பிந்து வங்கியை அணுகி, செயற்கையில் குழந்தைச் செல்வம் பெற்றான். மூளை வளர்ச்சி குன்றிய நிலையில் குழந்தை பிறந்தது. அதை வளர்க்கும் பாரத்தைச் சுமக்கவேண்டி வந்தது. இன்னொரு தடவை பிந்து வங்கியை அணுக மனமில்லை. தத்தளிக்கிறான்.</p>
<p class="content">வியாபாரத்தில் சரிவு. சரிசெய்ய இயலவில்லை. எந்த முயற்சியும் பலன் அளிக்கவில்லை செய் வதறியாது குடும்பத்தைவிட்டு வெளியேறினான். கடனாளிகளிடமிருந்து மறைந்து வாழ நேரிட்டது. எல்லாம் இருக்கு; ஆனால், மாறாப்பிணியில் மாட்டிக்கொண்டு தவிக்கிறான். தீர்வு இல்லை.</p>
<p class="content">திடீர் என்று வேலை போய்விட்டது. வீடு இல்லை. கல்லூரியில் படிக்கும் குழந்தைகள். மனைவிக்கும் வேலையில்லை. தனக்கும் வேலை கிடைக்கவில்லை. மனம் ஒடிந்து போனான். சேமித்த பணத்தை நண்பனுக்குக் கொடுத்து உதவினான். அவன் திருப்பித் தரவில்லை. பொருளாதாரம் சரிந்தது. குடும்பம் தவித்தது. வியாபாரத்தில் பணத்தை அள்ளலாம் என்று எண்ணினான். வங்கியில் கடன் பெற்று ஆரம்பித்தான். வியாபாரத்தில் இருக்கும் போட்டியை எதிர்கொள்ள இயலவில்லை. வங்கி, கடனுக்காக வீட்டை எடுத்துக்கொண்டது. தெருவுக்கு வந்துவிட்டான். மது மோகம் முற்றி, கண் பார்வை போனது; கிட்னியும் செயலிழந்தது. சேமித்த பணம் கரைந்து, துயரம் ஆட்கொண்டது.</p>
<p class="content"><img alt="" align="right" width="250" height="166" src="http://cdnw.vikatan.com/sakthi/2014/02/odunjh/images/p12d.jpg">புதுப்படைப்பை எட்டிவிடுவோம் என்று சூளுரைத்த மருத்துவர்கள், பொருளாதார நிபுணர்கள், உலகத்துக்கு வழிகாட்டும் மஹான்கள், மந்திரத்தில் மாங்காயை வரவழைக்கும் தந்திர வல்லுநர்கள், கடவுள் அவதாரமாகப் புகழப்படும் தெய்வ சக்தி பெற்றவர்கள்... அத்தனை பேர் இருந்தும் சீரழியும் மக்களை விடுவிக்க இயலவில்லை. இயலாமைக்கு புதுப்புது காரணங்களை உதிர்த்து நழுவிவிடுபவர்கள் ஏராளம். மருத்துவம், உயிர் இருந்தால் உடல் பிணியை அகற்றித் தரும். உயிரளிக்க இயலாது. நல்லுரைகளை ஏற்க மனமிருந்தால், மகான்கள் பெருமை அடைவார்கள். இன்றைய மக்களை எந்த நல்லுரையிலும் திருத்த இயலாது. அவனாகத் திருந்தினால்தான் உண்டு. அவன் திருந்த, அவன் மனத்தில் குடிகொண்டிருக்கும் அவன் சேமித்த தவறான கர்மவினை கரைந்து மறைய வேண்டும்.</p>
<p class="content"><span style="color: #ff0000"><strong>? கர்மவினை விலக என்ன செய்யலாம்? </strong></span></p>
<p class="content">அதற்கு கர்மவிபாகம் சொல்லும் பரிகாரமே மருந்து. துயரத்துக்குக் காரணமான கர்மவினை அழியும்போது துயரம் அகன்றுவிடும். பூத்து, காய்த்துக் குலுங்கிய மரம் மொத்தமாகச் சாய வேண்டுமென்றால், அதன் வேர் அறுபட வேண் டும். துயரத்துக்குக் காரணமான கர்மவினையை அகற்றும் நடைமுறையை கர்மவிபாகம் சொல்லும். அதுதான் உண்மையான பரிகாரம். கர்மவினை மறையும்போது திரும்பவும் துயரம் துளிர்க்காது. கர்மவினை அகன்றால், நல்லெண்ணங்கள் மலரும். திரும்பவும் தவறு செய்ய மனம் துணியாது. பொது அறம் அதற்குப் பயன்படாது. அதில் மென்மையான நடைமுறை பலன் அளிக்காது. கடுமையான நடைமுறையில் சேமித்த கர்மவினையை மென்மையான நடைமுறையில் வெளியேற்ற இயலாது. அறுவைச் சிகிச்சையில் மென்மையான நடைமுறை பயனளிக்காது.</p>
<p class="content">மனமும் உடலும் நொந்து பரிகாரத்தில் ஈடுபட வேண்டும். பச்சாதாபம் பிராயச்சித்தம். 'கர்ம’ என்றால், முன்ஜன்மத்தில் நாம் செய்த செயல்பாடு. 'விபாகம்’ என்றால், பலனளிக்கும் தகுதியை அடைந்தது என்று பொருள். தசைகள் பலனை அனுபவிக்க வைக்கும். தசானாதனின் தரத்தில் கர்மவினையின் உருவம் வெளிப்படும். அதற்குத் தகுந்த பரிகாரத்தை வெளியிடும் நூல் கர்ம விபாகம். துயரத்தின் அளவை வரையறுத்து, கர்மவிபாகம் சொன்னபடி பரிகாரம் செய்தால், துயரத்தில் இருந்து விடுபடலாம். மாறாக, விருப்பப்படி ஒரு பொது அறத்தைச் சொல்லித் திசை திருப்புவது தவறு.</p>
<p class="content"><span style="color: #ff0000"><strong>தங்கள் சிந்தனைக்கு ஒரு வார்த்தை...</strong></span> உடல்ரீதியாகவும் மனரீதியாகவும் ஏற்படும் விளைவுகள் நாம் சேமித்த கர்ம வினையின் வெளிப்பாடு. அத்துயரத்தை வெளியேற்ற வெளியுலக தகவல்கள் கை கொடுக்காது. நம் முயற்சியில் நாம்தான் அதை ஈட்ட வேண்டும். அதற்குக் கர்ம விபாகம் வரப்பிரசாதம்.</p>
<p style="text-align: right"><span style="color: #0000ff"><strong>- பதில்கள் தொடரும்...</strong></span></p>
<p class="content">வாசகர்களே... ஆன்மிகம் சம்பந்தமான எல்லா சந்தேகங்களுக்கும் பதில் தருகிறார் சேஷாத்ரிநாத சாஸ்திரிகள். கேள்விகள் அனுப்பவேண்டிய முகவரி: 'கேள்வி பதில்', சக்தி விகடன், 757, அண்ணா சாலை, சென்னை-600 002.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">புதிர் புராணம் - புதுமை போட்டி - 20</div>
<div class="subtitle1">இ.லோகேஸ்வரி</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="450" height="555" src="http://cdnw.vikatan.com/sakthi/2014/02/odunjh/images/p44.jpg"></p>
<p style="text-align: center"><img alt="" align="middle" width="600" height="864" src="http://cdnw.vikatan.com/sakthi/2014/02/odunjh/images/p44a.jpg"></p>
<p style="text-align: center"><img align="middle" width="600" height="270" alt="" src="http://cdnw.vikatan.com/sakthi/2014/02/odunjh/images/p87.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">திருவிளக்கு பூஜை - 131</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="430" alt="" src="http://cdnw.vikatan.com/sakthi/2014/02/odunjh/images/p34.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ விகடன் - அருளோசை</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="600" height="769" src="http://cdnw.vikatan.com/sakthi/2014/02/odunjh/images/P77.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="450" height="1133" alt="" src="http://cdnw.vikatan.com/sakthi/2014/02/odunjh/images/p4.jpg"></p></div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
