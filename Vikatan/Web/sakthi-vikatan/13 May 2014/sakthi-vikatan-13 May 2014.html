	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அட்டைப்படம்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="500" height="769" alt="" src="http://www.vikatan.com/sakthi/2014/05/yzuzyz/images/P101.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">புத்திர பாக்கியம்!</div>
<div class="subtitle1">புதன்... பூர்வ புண்ணியம்</div>
<div class="subtitle2">ஜோதிட மாமணி கிருஷ்ணதுளசி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>பிறந்த</strong></span> குழந்தைக்கு ஜாதகம் கணிக்கும்போது ஒரு ஸ்லோகம் தவறாமல் எழுதுவர். அது...</p>
<p class="content">ஜனனி ஜன்ம சௌக்யானாம் வர்த்தனி குல ஸம்பதாம்!<br>
பதவி பூர்வ புண்யானாம் விக்யதே ஜன்ம பத்ரிகா</p>
<p class="content">இந்த ஸ்லோகத்தில் 'பூர்வ புண்ணியம்’ என்று குறிப்பிடப்படுவது, லக்னத்திலிருந்து எண்ணி வரும் 5-ம் இடமாகும். இதையே பூர்வ புண்ணிய ஸ்தானம் என்றும், புத்திர பாவம் என்றும் ஜோதிட நூல்கள் தெரிவிக்கின்றன. வேறு எந்த பாவங்களும் ஸ்தானங்களும் இப்படிச் சிறப்பித்துச் சொல்லப்படுவதில்லை.</p>
<p class="content"><img alt="" align="right" width="150" height="258" src="http://www.vikatan.com/sakthi/2014/05/yzuzyz/images/p102a.jpg">இந்த 5-ம் இடத்துக்கு அப்படியென்ன பெருமை?</p>
<p class="content">இறைவனின் படைப்பான இந்தப் பிரபஞ்சமும், இதில் பிறந்துள்ள மனிதர்கள் உள்ளிட்ட ஜீவன்களும் பஞ்சபூதங்களின் சேர்க்கையினால் ஆனவையே என்பது விஞ்ஞான உண்மை. எனவேதான், ஐம்பெரும் பூதங்களின் சேர்க்கையினால் உருவான மனித வாழ்க்கையின் போக்கை நிர்ணயிக்க, புத்திர ஸ்தானமாக 5-ம் இடம் குறிப்பிடப்பட்டிருக்கிறது என்று கூறலாம்.</p>
<p class="content">'அரிது அரிது மானிடராய்ப் பிறப்பது அரிது’ என்பது ஆன்றோர் வாக்கு. அப்படி மனிதராகப் பிறந்துவிட்டாலே முழுமையடைந்து விட்டதாக அர்த்தம் இல்லை. தன் பேர் சொல்ல ஒரு குழந்தை பிறந்தால்தான் பிறவியின் பயன் முழுமையடையும். ஆக, தன் பிறப்பையும், தனக்கொரு பிறப்பையும் குறிப்பிடுவதுதான் ஐந்தாம் இடமாகும்.</p>
<p class="content">தன் பிறப்பு எதனால் நேர்கிறது? தான் பூர்வ ஜென்மத்தில் செய்த வினைப்பயனால்தான் பிறவியெடுக்க நேர்கிறது. அதே போல தனக்கு ஒரு வாரிசு பிறப்பதுவும், நம்முடைய முன்வினைப் பயனாலேயே நேரிடுகிறது. எனவேதான், தன் பிறப்பையும், தனக்கொரு பிறப்பையும் குறிப்பிடும் 5-ம் இடத்தை 'பூர்வ புண்ணிய ஸ்தானம்’ என்றும், 'புத்திரஸ்தானம்’ என்றும் கூறுகிறோம். தான் பிறவி எடுத்ததன் காரணத்தையும், தனக்குப் பிறக்கப் போகும் குழந்தைகளின் தரத்தையும் இந்த இடத்தைக் கொண்டே நிர்ணயிக்கலாம்.</p>
<p class="content">'ஒருவன் செய்த செயல்களுக்கும், அவன் குழந்தையின் தரத்துக்கும் என்ன தொடர்பு இருக்கமுடியும்?’ என்று கேட்பவர்களுக்காக ஒரு கதை; நம்மில் பலரும் கேட்டிருப்பதும், நடைமுறையில் சில இடங்களில் நேரடியாகக் கண்டிருப்பதுமான ஒரு கதை இது.</p>
<p class="content">மனைவியின் சொல் கேட்டு, தன்னைப் பெற்ற தந்தையை மிகவும் இழிவாக நடத்தினான் ஒருவன். வயதான அவரை திண்ணையிலேயே இருக்கச் சொன்னான். ஓர் உடைந்த சட்டியில் கஞ்சியோ அல்லது பழைய சாதமோ போட்டு, அதை அவர்முன் தள்ளிவிடுவாள் அவன் மனைவி. வேறு வழியின்றி விதியை நொந்தபடி அதையெல்லாம் சகித்துக்கொண்டிருந்த அந்தப் பெரியவர், ஒருநாள் இறந்துபோனார்.</p>
<p style="text-align: center"><img alt="" align="middle" width="450" height="625" src="http://www.vikatan.com/sakthi/2014/05/yzuzyz/images/p102b.jpg"></p>
<p class="content">இறந்தவர் மோட்சம் செல்லவழி புலப்பட வேண்டும் என்பதற்காக பேரன் நெய்ப் பந்தம் பிடிக்கவேண்டும் என்பது ஐதீகம். எனவே, அந்தப் பெரியவரின் இறுதி ஊர்வலம் நடக்கவேண்டிய நேரத்தில், சம்பிரதாயப்படி அவருக்கு நெய்ப் பந்தம் பிடிப்பதற்கு தன்னுடைய மகனைத் தேடினான் அவன்.</p>
<p class="content">அந்தச் சிறுவனோ, தாத்தா பயன்படுத்திய உடைந்துபோன அந்தச் சட்டியைப் பத்திரப்படுத்துவதில் முனைந்திருந்தான். ''இந்த ஓட்டைச் சட்டியைத் தூக்கிப் போடாம என்னடா செய்துட்டிருக்கே?'' என்று பெரியவரின் மகன் புரியாமல் கேட்க, அந்தச் சிறுவன் சொன்னானாம்... ''நான் பெரியவனானதும், உனக்கும் அம்மாவுக்கும் உணவு கொடுக்க இது எனக்கு வேணுமேப்பா?''</p>
<p class="content">இனி, விஷயத்துக்கு வருவோம்.</p>
<p class="content">பூர்வ புண்ணியம் என்று போற்றப்படும் புத்திர ஸ்தானம் பற்றியும், அந்த ஸ்தானத்தில் உள்ள கிரகங்கள் மற்றும் அந்த ஸ்தானத்தைப் பார்வையிடும் கிரகங்கள், அவற்றால் நேரக்கூடிய விளைவுகள் பற்றியும் விளக்கமாகப் பார்ப்போம்.</p>
<p class="content">உதாரணத்துக்கு, ரிஷப லக்னத்தை எடுத்துக்கொள்வோம். ரிஷப லக்னத்துக்கு 2-க்கும், 5-க்கும் உடையவன் புதன். அவன் தனது வீடாகிய மிதுனம் அல்லது கன்னியில் தனித்து இருந்தால், வம்ச விருத்தி அரிது!  </p>
<p class="content">ரிஷப லக்னத்துக்குச் சனி பாக்கியாதிபதி; பாதகாதிபதியும் அவனே! எனவே, பாக்கியாதிபதியாக பொருட்செல்வத்தை அள்ளிக் கொடுத்தாலும், அவனே பாதகாதிபதியாகவும் இருப்பதால் மழலைச் செல்வத்தை வழங்கத் தவறிவிடுகிறான்.</p>
<p class="content">ரிஷப லக்னத்துக்கு 2 அல்லது 5-ல் உள்ள புதனை, தனுசு அல்லது மீனத்தில் இருந்து செவ்வாய் பார்த்தால், வெளியில் இருந்து ஓர் ஆண் குழந்தையைத் தத்தெடுக்க வழியுண்டு. அதேபோல், புதனுடன் சுக்கிரன் சேர்ந்தாலோ அல்லது பார்த்தாலோ பெண் குழந்தையைத் தத்தெடுக்க வாய்ப்பு உண்டு. இப்படி எதுவும் இல்லாமலோ, பார்க்காமலோ இருப்பின், தான் எடுத்த தத்துக் குழந்தைக்கு தானே கர்மம் செய்யவேண்டியதாகிவிடும். இதைப் பற்றிச் சொல்வதற்கு 'பீஜஸ்புடம்’ என்ற கணக்கைத்தான் நாட வேண்டும்.</p>
<p class="content">அடுத்தபடியாக, ரிஷப லக்னத்துக்கு இரண்டு அல்லது ஐந்தில் உள்ள புதனை குரு பார்த்தால், சற்றுக் காலதாமதமாக பிள்ளை உண்டு என்று கூறுகின்றன ஜோதிட நூல்கள்.</p>
<p class="content">ரிஷப லக்னத்துக்கு 2 மற்றும் 5-க்குரிய புதனை, சனி பார்த்தால், பெண் குழந்தை மட்டுமே பிறக்கும்.</p>
<p class="content"><img alt="" align="right" width="200" height="466" src="http://www.vikatan.com/sakthi/2014/05/yzuzyz/images/p102_.jpg">ரிஷப லக்னத்துக்கு 6, 8, 12 ஆகிய இடங்களில் ஒன்றில் புதன் மறைந்திருந்தாலும், மீனத்தில் நீசம் பெற்றிருந்தாலும், கால தாமதமாகக் குழந்தை பிறக்கும்.</p>
<p class="content">'மிதுனம் அல்லது கன்னியில் புதன் ஆட்சியோ அல்லது உச்சமோ பெறுகிறார். அதனால் அவருக்கு வலிமை கூடத்தானே செய்யும்? அப்படி இருக்க, குழந்தை பிறக்காது என்று சொல்லிவிட்டு 6, 8, 12 ஆகிய இடங்களில் மறைந்தாலோ, மீனத்தில் நீச்சம் பெற்றாலோ குழந்தை பிறக்கும் என்கிறீர்களே, இது எப்படிச் சரியாகும்?’ என்று உங்களில் சிலர் கேட்கலாம்.</p>
<p class="content">இதற்கான பதில், புதன் அலி கிரகம் என்பதுதான். எனவேதான், புதன் மறைந்தோ அல்லது நீசம் பெற்றோ இருக்கவேண்டியது அவசியமாகிறது. இதுவே, கடக லக்னமாகி செவ்வாய் உச்சம் பெற்றிருந்தால், குழந்தைச் செல்வம் கிடைப்பது உறுதி!</p>
<p class="content">பூர்வ புண்ணிய ஸ்தானமாகிய புத்திரபாவம், ஒருவருடைய ஏழேழு தலைமுறையையும் கூறும். இந்த ஸ்தானத்தை 'பீஜஸ்புடம்’ போட்டு ஆராய்ந்து பார்த்தால், ஜாதகர் எந்தத் தலைமுறையில் (தாத்தா, கொள்ளுத்தாத்தா, எள்ளுத் தாத்தாவாக இருந்து) மீண்டும் பிறந்திருக்கிறார் என்பதையும் கூற முடியும்.</p>
<p class="content">மேலும், அந்தத் தலைமுறையில் ஏற்பட்ட பாவங்கள், அதன் விளைவான சாபங்கள் பற்றியும், அவற்றைப் போக்குவதற்கான பரிகாரங்கள் பற்றியும் உறுதிபடச் சொல்ல முடியும்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வீட்டிலேயே செய்ய சின்னச் சின்ன வழிபாடுகள்-29</div>
<div class="subtitle1">உங்களுக்கும் உயர் பதவி! </div>
<div class="subtitle2">கிரக அமைப்புகளும் இந்திர வழிபாடும்! </div>
<div class="subtitle3">கே.குமார சிவாச்சாரியார் </div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>கி</strong></span>ராமப்புறங்களில் நண்பர்கள் நான்கு பேர் பேசிக்கொண்டிருக்கும் இடத்தில் ஒருவர் மட்டும், 'எனக்கு வேலை இருக்கு; கிளம்புறேன்’ என்று சொன்னால், 'ஆமா, இவருக்குப் பெரிய இந்திரபதவி கொடுத்திருக்காங்க. அவசரமா கிளம்புறாரு!’ என்று கேலி செய்வார்கள். ஆனால், ஜோதிடம் என்ன சொல்கிறது தெரியுமா? பூர்வ புண்ணியமும், ஜாதகத்தில் பதவி யோக அமைப்பும் நன்றாக இருந்தால், இந்திர பதவிக்கு நிகரான பதவி வாய்ப்பு தானாகத் தேடி வரும் என்கிறது.</p>
<p class="content"><span style="color: #ff0000"><strong><img alt="" align="left" width="100" height="189" src="http://www.vikatan.com/sakthi/2014/05/yzuzyz/images/p105c.jpg">சுக்கிர யோகம்:</strong></span> இந்த யோகம் அமையப்பெற்றவர்கள் உயர்வான அரசு பதவிகள் கிடைத்து, ஏவலாட்கள் மற்றும் வாகன வசதிகளுடன் திகழ்வார்கள். எனினும், எதிலும் சுயமாக முடிவெடுக்கும் அதிகாரம் இவர்களிடம் இருக்காது.</p>
<p class="content"><span style="color: #ff0000"><strong>அதி யோகம்:</strong></span> சந்திரனுக்கு 6,7,8-ல் குரு, சுக்கிரன், புதன் அமர்ந்தால், இந்த யோகம் அமையும். ஆனால், ஓய்வு பெற ஐந்து ஆண்டுகளே இருக்கும் நிலையில்தான் பதவி உயர்வு வந்துசேரும். சில அதிகாரிகளுக்கு விசித்திரமான பதவி உயர்வு வாய்க்கும். ஓரிரு நாட்களில் ஓய்வு பெறப் போகிறவருக்கு 'சென்ட் ஆஃப்’ நிகழ்ச்சியை நடத்திமுடித்துவிட்டு, மறுநாள் காலையில், 'வாழ்த்துக்கள்! நீங்கள் பதவி உயர்வு பெற்றிருக்கிறீர்கள்’ என்பார்கள். இப்படி 'ஒரு நாள் முதல்வர்’ போல் ஓரிரு நாட்களே பதவி சுகத்தை அனுபவிக்கும் நிலையும் இந்த யோகம் பெற்றவருக்கு அமையும்.</p>
<p class="content"><span style="color: #ff0000"><strong>சமுத்திர யோகம்: </strong></span>5-ல் சூரியனும் புதனும், 2-ல் சனி, 12-ல் குரு அமையப்பெற்றிருந்தால் இந்த யோகம் வாய்க்கும். இந்த ஜாதகர்களுக்கு அரசுப் பதவி பல நன்மைகளை வாரி வழங்கும்.</p>
<p class="content">மேலும், மேஷம் லக்னமாகி, மேஷத்தில் சூரியனும், துலாத்தில் சந்திரனும் சனியும், தனுசில் குருவும் அமர்ந்திருந்தால், அரசாங்க பதவி உயர்வு கிடைக்கும். 12 லக்னங்களுக்கும் அமைகிற கிரக நிலைகளைப் பார்த்து அரசு மற்றும் பொதுத்துறை நிறுவனப் பணிகளின் லாப நிலைகளை அறியமுடியும்.</p>
<p class="content">மகரம் லக்னமாக இருந்து, சனியும் செவ்வாயும் சேர்ந்திருக்க, சூரியனும் சந்திரனும் தனுசில் அமர்ந்திருந்தால், அரசுப் பதவியில்  மேன்மேலும் உயரலாம். சூரியன், செவ்வாய், புதன், குரு, சுக்கிரன், சனி ஆகிய ஆறு கிரகங்களின் கூட்டமைப்பைப் பொறுத்து 44 வகையான யோகங்களைக் கூறலாம்.</p>
<p class="content">செவ்வாயும் சனியும் லக்னம் 5 அல்லது 10-ல் அமர்ந்திருந்திருக்க, வளர்பிறைச் சந்திரன் 9-ல் அமர்ந்திருந்தால், அரசு மற்றும் தனியார் பணிகளில் அமர்பவர்கள் பதவி உயர்வு இல்லாமல் அடிக்கடி இடமாற்றங்களுக்கு ஆளாக நேரிடும்.</p>
<p class="content">பொதுவாக 2-க்கு உரியவன் பலவீனமாகி, அவனது தசை நடைபெறுகிற காலத்தில், அரசுப் பதவியில் இருப்பவர்கள் பதவி உயர்வை எதிர்பார்க்க முடியாது. ஆனால், இதன் பொருட்டு வீண் செலவும் அலைச்சலுமே மிஞ்சும். ஜாதகத்தில் கிரக அமைப்புகள் பலமின்றி இருப்பவர்கள், இந்திரனை வழிபட்டு, உயர்பதவி யோகத்தைப் பெறலாம்.</p>
<p class="content"><span style="color: #ff0000"><strong><em><img alt="" align="right" width="150" height="367" src="http://www.vikatan.com/sakthi/2014/05/yzuzyz/images/p105b.jpg">பதவி உயர்வு தரும் இந்திர வழிபாடு... </em></strong></span></p>
<p class="content">இந்திரனைக் குறித்துச் செய்யப்படும் இந்த வழிபாட்டுக்கு இந்திராஸ்திர வழிபாடு, ஐந்திராஸ்திர வழிபாடு, இந்திர பூஜா என்றும் பெயர்கள் உண்டு. இந்திரனைக் குறித்த உபாசனா விதிகளின்படியும், புராண- இதிகாசங்களில் குறிப்பிட்டுள்ளபடியும் போகப்பிரியன், யோகாதிபன், சுகம் விரும்பி, மழை தரும் மேகவன், மாயையைக் கொணர்பவன் என்றெல்லாம் வர்ணிக்கப்படுகிறான் இந்திரன்.</p>
<p class="content">இந்திரனைக் குறித்த அஸ்திர மந்திரங்களைப் பயன்படுத்தி வழிபடுவதால் ஏற்படும் பலன்கள் ஏராளம். தகுதி அடிப்படையில் பதவி உயர்வுக்காகக் காத்திருக்கும் அரசுப் பணியாளர்கள் இந்த வழிபாட்டால் இனிய தகவலை விரைவில் பெறலாம்.</p>
<p class="content">உங்களது பதவி உயர்வைத் தடை செய்து வைத்திருக்கும் உயர் அதிகாரிகளும் உங்களின் திறமையை உணர்ந்து, உங்களுக்கு நன்மை தரும் விதமாக பதவி உயர்வு ஆணையைக் கொடுத்துவிடுவார்கள்.</p>
<p class="content">பிரமோஷன் ஃபைல் கிடப்பில் கிடப்பதால் பரிதவித்துக் கொண்டிருக்கும் பணியாளர்களுக்கும் இந்த வழிபாடு பலன் தரும். ஆனால், கொஞ்சம் பொறுமையுடன் காத்திருக்க வேண்டும். அவசரப்பட்டுப் பலனை எதிர்பார்த்தால் ஏமாற்றமே மிஞ்சும்.</p>
<p class="content">குடும்பத்தில் மதிப்பு இல்லையே என வருத்தத்தில் இருப்பவர்கள் இந்த பூஜையைச் செய்வதால், இல்லத்தில் உங்கள் மதிப்பு உயரும். அரசு, தனியார் பணிகளில் உள்ளவர்களுக்கு, அலுவலகத்தில் எதிர்ப்புகள் அதிகம் இருந்தால், இந்த வழிபாட்டின் மூலம் சாதகமான சூழலைப் பெறலாம்.</p>
<p class="content">பணி இடமாற்றத்தால் ஏற்படும் மனச்சங்கடங்களைத் தவிர்க்கவும் இந்த வழிபாடு ஏற்றது. இந்திராணியுடன் சேர்த்து இந்திரனை வழிபட, கணவனின் புகழ், அந்தஸ்து உயர்வதுடன் குடும்பமும் மேன்மை அடையும்.</p>
<p class="content">சொத்து சுகங்களை இழந்து தவிப்பவர்கள், குறைந்தபட்ச சௌகரியத்துடனாவது வாழ வேண்டும் என விரும்பினால், இந்த பூஜையைக் கடைப்பிடிக்கலாம்.</p>
<p class="content">வாஸ்து முறைப்படி கட்டப்பட்ட வீட்டில் இந்திரனுக்கு உரிய கிழக்கு திசையில்தான் குடும்ப உயர்வுக்கான சிந்தனாசக்தி பீடம் அமைந்துள்ளது. பல நன்மைகளை விரும்புவோர் இந்த இடத்தை அதிகம் பயன்படுத்தி பலன் பெறலாம். மேலும் வீட்டில் இந்திரனின் திருவுருவப் படம் வைத்து வழிபட, வி.ஐ.பி-களும் உங்கள் வீட்டுக்கு வந்து உறவாடும் வாய்ப்பு கிடைக்கும்.</p>
<p class="content">எனினும், தகுந்த குருவின் மூலம் பிரயோக முறையை அறிந்து கொண்டு வழிபடுதல் அவசியம்.</p>
<p class="content"><span style="color: #ff0000"><strong>இந்திர வழிபாடு செய்வது எப்படி? </strong></span></p>
<p class="content">முதலில், பஞ்சாங்க சுத்தம் உடைய திங்கள், வியாழன், ஞாயிற்றுக்கிழமைகளில், வளர்பிறை துவாதசியும் சேர்ந்து வரும் நாளைத் தேர்ந்தெடுக்க வேண்டும்.</p>
<p class="content">பூஜை தினத்தன்று அதிகாலையில் நீராடி முடித்து, பூஜையறையைக் கழுவிச் சுத்தம் செய்து, கோலம் இட்டு அலங்கரிக்க வேண்டும். அடுத்ததாக, வெள்ளை நூல் சுற்றிய கலசத்தை எடுத்துக்கொள்ள வேண்டும். நைவேத்தியத்துக்கு சர்க்கரை அன்னம் தயார்செய்து வைக்கலாம்.</p>
<p class="content">முதலில், தும்பை மற்றும் அருகம்புல்லால் அர்ச்சித்து, பிள்ளையாரை வழிபட வேண்டும். அடுத்து, நவகிரகங்களுக்கும் அவரவருக்கு உரிய தானியங்களை வைத்து, 16 உபசாரங் களுடன் பூஜிக்க வேண்டும். பின்னர், நடுநாயகமாக கலசத்தையும், எதிரில் செங்கற்களால் அக்னி மேடையையும் அமைக்கவும்.</p>
<p style="text-align: center"><img alt="" align="middle" width="500" height="408" src="http://www.vikatan.com/sakthi/2014/05/yzuzyz/images/p105a.jpg"></p>
<p style="text-align: left">பிறகு...</p>
<p class="content">ஓம் ஐராவதி கஜாரூடம் சகஸ்ராட்சம் சசிபதிம்<br>
வஜ்ராயுத தரம் தேவம் சர்வலோக மஹீபதிம்<br>
ஓம் ஐம் இந்திராணி ஸஹித இந்த்ர பிம்பம் ஆவாகயாமி</p>
<p class="content">எனும் மந்திரத்தைச் சொல்லி வணங்க வேண்டும். அடுத்ததாக வில்வம், வன்னி, மாசி பத்ரம், மாவிலங்கம், துளசி ஆகியவற்றைக் கலந்து வைத்துக்கொண்டு, புருஷ சூக்த மந்திரங்களால் இந்திரனின் 21 நாமாவளிகளை கூறி, அர்ச்சிக்க வேண்டும்.</p>
<p class="content">ஓம் இந்திராய நம:<br>
ஓம் மகேந்திராய நம:<br>
ஓம் தேவேந்திராய நம:<br>
ஓம் விருத்ராதயே நம:<br>
ஓம் பங்கசாசநாய நம:<br>
ஓம் ஐராவத வாகனாய நம:<br>
ஓம் கஜாசன ரூபாய நம:<br>
ஓம் பிடௌஜஸே நம:<br>
ஓம் வஜ்ரபாணயே நம:<br>
ஓம் சகஸ்ராக்ஷ£ய நம:<br>
ஓம் சுபதாய நம:<br>
ஓம் சதமகாய நம:<br>
ஓம் டிரந்தராய நம:<br>
ஓம் தேவேசாய நம:<br>
ஓம் சசிபதயே நம:<br>
ஓம் த்ரிலோகேசாய நம:<br>
ஓம் தேவேசாய நம:<br>
ஓம் போகப்ரியாய நம:<br>
ஓம் ஜகத்ப்ரபவே நம:<br>
ஓம் இந்திரலோக வாசினே நம:<br>
ஓம் இந்திராணி சகித இந்திர மூர்த்தியே நம:<br>
நானாவித பரிமள மந்த்ர புஷ்பாணி சமர்ப்பயாமி!</p>
<p class="content"><img alt="" align="right" width="200" height="304" src="http://www.vikatan.com/sakthi/2014/05/yzuzyz/images/p105.jpg">இதன் பின்னர், தூப-தீப நிவேதனம், கற்பூர ஆரத்தி செய்தபிறகு, அந்தத் தீபத்தை அக்னி குண்டத்தில் இட்டு, 'ஓம் இம் இந்திராய நம: அக்னேர் மத்யபாகே ப்ரவேசயோம் ஹீம் பட்’ என்று கூறி (ஹோமத்தில்) நெற்பொரி இட்டு பூஜிக்க வேண்டும்.</p>
<p class="content">தொடர்ந்து, 'ஓம் ஐம் இந்திராருண்யாச சமாயுக்தம் வஜ்ரபாணிம் ஜகத் பிரபும் இந்திரம் த்யாயேத் துதேவேசம் உத்யோக பதவீம் சித்தயேத்’ என்று தியானித்து, மீண்டும் அக்னியில் நெற்பொரியைப் போட்டு,  முக்கிய மூல மந்திரங்களைச் சொல்லி... நெய், நாயுருவி, வெண்கடுகு, புரசு சமித்து, வெற்றிலை, உப்பு, நீரில் நனைத்த கொள்ளு ஆகியவற்றால் அக்னி ஹோமம் செய்து, பூரண ஆகுதியாக தாம்பூலம் இட்டு, யந்திரத்துக்கும் தூப-தீப நிவேதனம் செய்து யாகரட்சை எடுத்துக் கொள்ள வேண்டும். அத்துடன், புஷ்பாஞ்சலி செய்து, ஆரத்தி காட்ட வேண்டும். பின்னர், ஆத்ம பிரதட்சிணத்துடன் அஷ்டாங்க நமஸ்காரம் செய்து வணங்க வேண்டும்.</p>
<p class="content">இந்திர வழிபாட்டில் வெண்தாமரை மலரைப் பயன்படுத்துவது விசேஷமாகச் சொல்லப்படுகிறது.</p>
<p class="content">மேலும்...</p>
<p class="content">ஓம் ஐம் இம் இந்திராய சதமகாய கால சக்ராய இஷ்டிப்ரதாய<br>
கானவிசாரதாய கோசரநிர்மூலாய ஐம் இம்இந்திராய நம:</p>
<p class="content">யாக பூஜைக்கு முக்கியமான இந்த மந்திரத்தை, பூஜைகள் முடிந்த பின்னர் கிழக்கு முகமாக அமர்ந்து, 108 தடவை ஜபிக்க வேண் டும். இதுவே, ஐந்திராஸ்திர மூலமந்திரம் ஆகும். அத்துடன் இந்திர காயத்ரீயை 12 முறை கூறி, ஜபம்- பூஜைகளைப் பூர்த்தி செய்ய வேண்டும்.</p>
<p class="content"><span style="color: #ff0000"><strong>இந்திர காயத்ரீ: </strong></span></p>
<p class="content">ஈம் வஜ்ரஹஸ்தாய வித்மஹே ஸஹஸ்ராக்ஷ£ய தீமஹி<br>
தந்நோ இந்திர: ப்ரசோதயாத்</p>
<p class="content">தமிழ்ப் பாடல் ஒன்று...</p>
<p class="content">'திங்களும் குரு தினமும் வருகின்ற ஓர்தினத்தில்<br>
தங்கமும் பவளமும் தரித்த பகுடதாரியை எண்ணி<br>
அக்கினியில் அவன் தாள் நினைத்தாலும் பூசிப்பினும்<br>
இக்கலியில் இந்திர பதவியதும் எட்டுதல் எளிதாமே!''</p>
<p class="content">என்கிறது. இதன்படி உரிய நன்னாளில் தேவேந்திரனை வழிபட்டு, பதவி சுகங்களை அருளும்படி வேண்டி அருள் பெறுவோம்.</p>
<p style="text-align: right"><span style="color: #ff0000"><strong>- வழிபடுவோம்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆரூடம் அறிவோம்: 28</div>
<div class="subtitle1">ஜோதிட புராணம்</div>
<div class="subtitle2">சேவாரத்னா டாக்டர் டி.எஸ்.நாராயணஸ்வாமி, ஓவியங்கள்: தமிழ் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>அசுவினி </strong></span>முதல் விசாகம் வரையிலான நட்சத்திரக்காரர்களின் பொதுவான குணாதிசயங்களைக் கடந்த இதழ்களில் பார்த்தோம். இந்த இதழில் அனுஷம், கேட்டை, மூலம் ஆகிய நட்சத்திரங்களை அறிவோம்.</p>
<p class="content"><span style="color: #ff0000"><strong>உழைப்பால் உயர்வு தரும் அனுஷம் </strong></span></p>
<p class="content">வானத்தில் அமைந்துள்ள 3 நட்சத்திரங்களின் கூட்டமே அனுஷம். இதன் அமைப்பு, ஒரு மன்னனின் வெண்கொற்றக் குடை போல் தோற்றம் அளிக்கும். இந்த நட்சத்திரத்துக்கு அனுராதா, ம்ருதுதாரா ஆகிய பெயர்களும் உண்டு. அனுஷ நட்சத்திர நாளை 'வெள்ளை நாள்’ என்கிறது ஜோதிட சாஸ்திரம். உழைப்பையும் உயர்வையும் தரும் உத்தம நட்சத்திரம் இது. விருச்சிக ராசியைச் சேர்ந்த இந்த நட்சத்திரத்தின் தேவதை சூரியன்; ராசி அதிபதி செவ்வாய்.</p>
<p class="content">விருச்சிக ராசியைச் சேர்ந்த அனுஷம் மகா நட்சத்திரமாகும். இதில் பிறப்பவர்களுக்கு முதலில் சனி தசை நடக்கும். இதன் காலம் 19 வருஷம். திருமணப் பொருத்தங்கள் பார்க்கும்போது, அனுஷத்துக்கு மற்றெல்லா நட்சத்திரங்களும் பொருந்தும் என்பார்கள். இது இந்த நட்சத்திரத்தின் தனிச்சிறப்பு.</p>
<p class="content"><span style="color: #ff0000"><strong>பொதுவான குணங்கள்: </strong></span>பசி பொறுக்காதவர்கள். வெள்ளை மனம் கொண்டவர்கள். அன்பு, பாசம், நேசம் மிகுந்தவர்கள். அதிகம் பேசமாட்டார்கள். உண்மையைப் பேசுபவர்கள். தர்ம சிந்தனை உள்ளவர்கள். புகழ் அடைபவர்கள். வெளிநாட்டில் வாழ்வதில் விருப்பம் உள்ளவர்கள். தன்னம்பிக்கை கொஞ்சம் குறைவு; ஆனால், ஆழ்ந்த அறிவு உண்டு.</p>
<p style="text-align: center"><img align="middle" width="600" height="285" alt="" src="http://www.vikatan.com/sakthi/2014/05/yzuzyz/images/p108a.jpg"></p>
<p class="content">முதல் பாதம்: சூரிய ஆதிக்கம் உள்ளதால், புத்திக்கூர்மையும், வைராக்கியமும் மிகுந்திருக்கும். ஞாபக சக்தியும் உண்டு. நூலறிவு பெறுவதில் ஆர்வம் இருக்கும்.</p>
<p class="content">2-ம் பாதம்: புதனின் ஆதிக்கம் உள்ளவர்கள். அழகான தோற்றமும், கலையுணர்வும் கொண்டவர்கள். அலங்காரத்தில் விருப்பமும், இசைக் கருவிகள் வாசிப்பதில் வல்லமையும் உண்டு. பொறுப்பும் பாசமும் உள்ளவர்கள்.</p>
<p class="content">3-ம் பாதம்: சுக்ர ஆதிக்கம் உள்ளவர்கள். பாசமும் நேசமும் மிகுந்தவர்கள். குடும்பப் பொறுப்புகள் அறிந்து நடப்பவர்கள். உழைப்புக்கு அஞ்சாதவர்கள். பிறருக்கு உதவிசெய்து மகிழ்பவர்கள்.</p>
<p class="content">4-ம் பாதம்: இதன் அதிபதி செவ்வாய். இவர்களின் வாழ்வில் ஏற்றத்தாழ்வுகளும், தடை-தாமதங்களும் இருக்கும். தீவிர முயற்சிக்குப் பிறகே முன்னேற்றம் கிடைக்கும். தாழ்வு மனப்பான்மை இருக்கும்.</p>
<p class="content"><span style="color: #ff0000"><strong>முயற்சியால் சாதிக்கவைக்கும் கேட்டை</strong></span></p>
<p class="content">'கேட்டை’யும் வெண்கொற்றக் குடை போல் திகழும் மூன்று நட்சத்திரங்களின் தொகுப்புதான். விருச்சிக ராசியைச் சேரும். இதன் அதிபதி செவ்வாய். இதில் பிறப்பவர்களுக்கு முதலில் புதன் தசை நடக்கும். நட்சத்திர வரிசையில் 18-வது நட்சத்திரம். வடமொழியில் இதை 'ஜ்யேஷ்டா’ எனக் குறிப்பிடுவர்.</p>
<p class="content">'கேட்டையில் பிறந்தவன் கோட்டையும் கட்டுவான்; கேட்டையும் விளைவிப்பான்’,  'கேட்டையில் பிறந்தால், சேட்டனுக்கு ஆகாது’ என்றெல்லாம் பழமொழிகள் உண்டு. பழமொழி என்பது ஒருவரது அனுபவத்தில் தோன்றிய வாசகம்தான். அதற்கு சாஸ்திரத்தில் ஆதாரம் இல்லை. உதாரணமாக, கேட்டை என்பது தமிழ்ச் சொல்; சேட்டன் என்பது மலையாளச் சொல். சேட்டன் என்றால், சகோதரன் என்று பொருள். எதுகை மோனையாக இருப்பதால் யாரோ, எப்போதோ உருவாக்கிய வாசகம் இது. இதையெல்லாம் உண்மையாகக் கருதி, பயப்படக்கூடாது.</p>
<p class="content">விருச்சிக ராசியில் சந்திரன் நீசமாக இருப்பதால், இதில் பிறந்தவர்கள் தங்கள் மனத்துக்குப் பிடித்ததை அவசரமாகச் செய்வார்கள். இதனால் வாழ்வில் தவறுகள் ஏற்பட்டு, பின்னர் வருந்தும் சூழல் ஏற்படும். இந்த நட்சத்திரக்காரர்கள் தங்களுக்கென ஒரு வழிகாட்டியையோ குருவையோ தேர்ந்தெடுத்து, அவர்களின் வழிகாட்டுதல்படி நடந்தால், பல சிக்கல்களைத் தவிர்க்கலாம்; அல்லது, சமாளிக்கலாம்.</p>
<p style="text-align: center"><img align="middle" width="600" height="211" alt="" src="http://www.vikatan.com/sakthi/2014/05/yzuzyz/images/p108.jpg"></p>
<p class="content"><span style="color: #ff0000"><strong>பொதுவான குணங்கள்:</strong></span> இனிய சுபாவமும், அழகான தோற்றமும் கொண்டவர்கள். பொறுமைசாலிகள். ஏதேனும் பாதிப்பு நேரும்போது பயம், பதற்றம், கோபம் ஆகிய உணர்ச்சிகளுக்கு ஆளாவார்கள். சுகபோகிகள். பாசம் இருந்தாலும், வெளிப்படுத்தத் தெரியாதவர்கள். பிறரது அறிவுரையை விரும்பமாட்டார்கள்.</p>
<p class="content">முதல் பாதம்: இந்த பாதத்துக்கு அதிபதி குரு. அறிவு, திறமை, சாதிப்பதற்கான முயற்சி எல்லாம் இவர்களிடம் உண்டு. நல்லவர்கள், வல்லவர்கள் என்றாலும், உணர்ச்சிவசப்பட்டு அவசரமாகச் செயலாற்றி, அதனால் ஏற்படும் விளைவுகளால் வருத்தம் அடைவார்கள். எப்போதும் எதையாவது யோசித்துக் குழப்பம் அடைவது இவர்கள் வழக்கம். கோபம் அதிகமாக இருக்கும். மனத்தில் பட்டதை பயமில்லாமல் வெளிப்படையாகச் சொல்லிவிடுவார்கள். அதனால் பிறரால் அதிகம் விரும்பப்படாதவராக இருப்பார்கள். ஆனால், இவர்கள் நட்புக்கு முக்கியத்துவம் தருபவர்கள்.  </p>
<p class="content">2-ம் பாதம்: இதற்கு அதிபதி சனி. பொருளும் புகழும் தேடுபவர்கள். உணர்ச்சிவசப்பட்ட செயல்களால், பல தருணங்களில் பொருளையும் பணத்தையும் இழந்து தவிப்பார்கள். கோபம் இருக்கும். குடும்பத்தை நேசிப்பவர்கள். தாராள மனப்பான்மை இருக்கும். தேக சுகத்தை விரும்புபவர்கள். உடல் நலத்தில் கவனம் இல்லாதவர்கள்.</p>
<p class="content">3-ம் பாதம்: இதற்கும் அதிபதி சனி பகவானே! 2-ம் பாதத்துக்கு உரியவர்களுக்கான எல்லா குணங்களும் இவர்களிடமும் இருக்கும். ஆன்மிகத் தேடல், கலைகளில் ஈடுபாடு இருக்கும்.</p>
<p class="content">4-ம் பாதம்: முதல் பாதத்தைப் போல் இவர்களுக்கும் அதிபதி குரு பகவான். நல்ல உடற்கட்டு, சுகபோகங் களில் பிரியம் இருக்கும். இவர்களது வாழ்வில் ரகசியம் மிகுந்திருக்கும். சாஸ்திர ஈடுபாடு, தெய்வபக்தி, பேச்சுத்திறன், எழுத்துத் திறமை எல்லாம் இருக்கும்.</p>
<p class="content"><span style="color: #ff0000"><strong>சிம்மம் போன்று சிறக்கவைக்கும் மூலம் </strong></span></p>
<p class="content">அமர்ந்திருக்கும் சிங்கத்தைப் போல் தோற்றமளிக்கும் ஐந்து நட்சத்திரங்களின் கூட்டம் இது. தனுசு ராசியில் பூரண நட்சத்திரமாக இது அமைகிறது. இந்த நட்சத்திரத்தில் பிறந்தவர்களிடம் சிங்கத்தின் இயல்புகள் இருக்கும். 'ஆண் மூலம் அரசாளும்; பெண் மூலம் நிர்மூலம்’ என்பர். ஆனால், ஏற்கெனவே சொன்னதுபோல், இதற்கெல்லாம் ஜோதிட சாஸ்திரத்தில் ஆதாரம் இல்லை.</p>
<p class="content">அதேபோன்று, 'மூலத்து மாமியார் மூலையிலே’ என்றும் சொல்வழக்கு உண்டு. அதாவது, மூல நட்சத்திரத்தில் பிறந்த ஆணையோ, பெண்ணையோ மணந்தால், மாமனார் உயிர்நீத்து விடுவார்; அதனால், மாமியார் விதவையாகி, மூலையில் உட்கார்ந்து விடுவார் எனும் பொருளில் அப்படிச் சொல்வார்கள். ஆனால், இதுவும் மூடநம்பிக்கையே! மாமனாரின் மரணத்தை நிர்ணயிப்பது அவரது ஆயுட்பலமும், அவர் மனைவியின் மாங்கல்ய பலமும், அவரது மூத்த பிள்ளையின் ஜாதகத்தில் தெரியும் கர்ம பலனும்தான் என்று சாஸ்திரம் தெளிவாகக் கூறுகிறது. இதில் மருமகனையோ மருமகளையோ மூல நக்ஷத்திரத்தை வைத்துக் காரணம் காட்டுவதும் பயப்படுவதும் அறியாமை.</p>
<p class="content"><span style="color: #ff0000"><strong>பொதுவான குணங்கள்:  </strong></span>தனுசு ராசியில் குருவை அதிபதியாகக் கொண்டவர்கள். அறிவையும் புகழையும் பெற பெரிதும் முயற்சிப்பார்கள். கொள்கைப் பிடிப்பு உள்ளவர்கள். நல்லவர்கள்; வல்லவர்கள். அதேநேரம் கர்வமும் மிகுந்திருக்கும். போராடுவதற்குத் தயங்காதவர்கள். இந்த நட்சத்திரத்துக்கு உரிய பறவை சக்ரவாக பக்ஷி. ஆதலால், இவர்களுக்கு இசையிலும் மற்ற கலைகளிலும் நாட்டம் இருக்கும். 'யானைக்கு வாலாக இருப்பதைவிடவும் ஈக்கு தலையாக இருப்பது மேல்’ எனும் தத்துவத்தில் நம்பிக்கை கொண்டவர்கள்.</p>
<p class="content">ஜாதக அம்சங்கள் உயர்வாக இருந்தால், பிறருக்கு உதவுவதில் நாட்டமும் தர்ம சிந்தனையும் அதிகம் இருக்கும். உணர்ச்சிவசப்படுதலும், கோபமும் உண்டு. ஆழ்ந்த தெய்வ பக்தியும், குடும்பத்தில் பாசமும் இவர்களது சிறப்பான குணங்கள். இந்த நட்சத்திரக் காரர்களுக்கு கேது தசை முதல் தசையாக அமையும்.</p>
<p class="content">முதல் பாதம்: செவ்வாய் இதன் அதிபதி. சுதந்திரமானவர்கள். நினைத்ததைச் செய்து முடிக்க விரும்புபவர்கள். பாசமுள்ளவர்கள். வாக்கைக் காப்பாற்றுபவர்கள். பிடிவாதமும் கோபமும் உள்ளவர்கள். உணர்ச்சிவசப்படக்கூடியவர்கள்.</p>
<p class="content">2-ம் பாதம்: இதன் அதிபதி சுக்கிரன். எல்லாவற்றுக்கும் ஆசைப்படுபவர்கள். கௌரவத்தை விரும்புபவர்கள். வீடு- வாகன யோகம் உள்ளவர்கள். குடும்பத்தில் பற்றுள்ளவர்கள். சொன்னதைச் செய்பவர்கள்; செய்ய முடிந்ததை மட்டுமே சொல்பவர்கள். ஓவியம், இசையில் ஈடுபாடு கொண்டவர்கள்.</p>
<p class="content">3-ம் பாதம்: இதன் அதிபதி புதன். அறிவாளி, திறமைசாலிகள். ஒன்றுக்கு மேற்பட்ட தொழில் செய்து பொருளீட்டுபவர்கள். தெய்வ பக்தியும் ஆன்மிகத் தேடலும் கொண்டவர்கள். நட்பு, காதல், பாசம் போன்ற சிறப்பான குணங்கள் இவர்களிடம் இருக்கும். எதற்கும் அஞ்சாத போராளிகள். கொள்கைப்பிடிப்பு உள்ளவர்கள்; சாதனையாளர்கள்; கலைகளில் ஆழ்ந்த ஈடுபாடு கொண்டவர்கள். புதுமை விரும்பிகள்; நியாய உணர்வு உள்ளவர்கள். கோபமும் உண்டு, குணமும் உண்டு. பேச்சு, எழுத்தில் திறமை மிகுந்தவர்கள்.</p>
<p class="content">4-ம் பாதம்: இதன் அதிபதி சந்திரன். தலைமை தாங்கும் குணம் உண்டு. உயர் பதவி மற்றும் பொருளீட்டுவதில் ஆசை இருக்கும். அனைவரையும் நேசிப்பவர்கள். நல்ல நண்பராகத் திகழும் இவர்கள் நேர்மையான எதிரியாகவும் திகழ்வார்கள். பிடிவாதமும் கோபமும் உடையவர்கள். வாதத்திறமையும் கடமை உணர்வும் மிகுந்தவர்கள்.</p>
<p style="text-align: right"><span style="color: #ff0000"><strong>- தொடரும்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ராசிபலன் </div>
<div class="subtitle1">ஏப்ரல் 29 முதல் மே 12 வரை</div>
<div class="subtitle2">நவக்கிரக ரத்னஜோதி சந்திரசேகரபாரதி</div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="650" height="896" src="http://www.vikatan.com/sakthi/2014/05/yzuzyz/images/P112.jpg"></p>
<hr>
<p style="text-align: center"><img alt="" align="middle" width="650" height="904" src="http://www.vikatan.com/sakthi/2014/05/yzuzyz/images/P113.jpg"></p>
<hr>
<p style="text-align: center"><img alt="" align="middle" width="650" height="895" src="http://www.vikatan.com/sakthi/2014/05/yzuzyz/images/P114.jpg"></p>
<hr>
<p style="text-align: center"><img alt="" align="middle" width="650" height="1038" src="http://www.vikatan.com/sakthi/2014/05/yzuzyz/images/P115.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆலயம் தேடுவோம்... </div>
<div class="subtitle1">பாஸ்கரராயருக்கு நமது காணிக்கை!</div>
<div class="subtitle2">ஆனந்தவல்லி சமேத பாஸ்கரேஸ்வரர் திருக்கோயில்</div>
<div class="subtitle3">இ.லோகேஸ்வரி </div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ஆ</strong></span>திசங்கரர் பலமுறை லலிதா சஹஸ்ரநாமத்துக்கு பாஷ்யம் எழுத நினைத்து, தமது சிஷ்யரிடம் சஹஸ்ரநாமச் சுவடிகளை எடுத்துவரப் பணித்தபோதும், சிஷ்யர் விஷ்ணு சஹஸ்ரநாம சுவடிகளையே தந்தாராம். இரண்டு மூன்று முறை இவ்வாறு நடக்க, 'ஏன் இப்படி?’ என்று சிஷ்யரிடம் கேட்டார் ஆதிசங்கரர். சிஷ்யர், தான் சுவடிகளை எடுக்கச் செல்கையில், ஒரு சிறு பெண் வந்து சுவடிகளைத் தந்ததாகவும், அதனைச் சரிபார்க்காது தான் கொண்டுவந்து தந்துவிட்டதாகவும் கூறினார்.</p>
<p class="content">இவ்வாறு இரண்டு மூன்று முறை விஷ்ணு சஹஸ்ரநாமச் சுவடிகளை அன்னையே சிறுமி ரூபத்தில் வந்து தந்ததாக அறிந்துகொண்ட சங்கரர், அதுவே அன்னையின் ஆணை என்று உணர்ந்து, விஷ்ணு சஹஸ்ரநாம பாஷ்யம் மட்டும் செய்தாராம். சௌந்தர்ய லஹரி, பவானி ஸ்தோத்ரம் எனப் பல விதங்களில் அன்னை பராசக்தி மீது ஸ்லோகங்களை அருளிய ஆதிசங்கரரால், லலிதா சஹஸ்ரநாமத்துக்கு பாஷ்யம் பண்ண இயலவில்லை.</p>
<p style="text-align: center"><img align="middle" width="600" height="339" alt="" src="http://www.vikatan.com/sakthi/2014/05/yzuzyz/images/p20.jpg"></p>
<p class="content">பிற்காலத்தில், ஆசார அனுஷ்டானங்கள் நிரம்பப் பெற்றவரும், சகல சாஸ்திரங்களில் பாண்டித்யம் கொண்டவருமான பாஸ்கர ராயர் என்பவரைக் கொண்டு லலிதா சஹஸ்ர நாமத்துக்கு பாஷ்யம் எழுதிக்கொண்டாள் அம்பிகை.</p>
<p class="content">கும்பகோணம்- மயிலாடுதுறை மார்க்கத்தில், பாஸ்கரராயபுரம் என்று அவர் பெயராலேயே ஓர் ஊர் இருக்கிறது. அது தற்போது பாஸ்கரராஜபுரம் என்று மருவியுள்ளது.</p>
<p class="content">அன்னை பராசக்தியின்மீது மாறாத அன்பும் பக்தியும் கொண்டிருந்த பாஸ்கரராயர், தமது இறுதிக் காலத்தில் பாஸ்கரராஜபுரத்தில் ஒரு சிவலிங்கத்தைப் பிரதிஷ்டை செய்து வழிபட்டு வந்துள்ளார். அந்த ஆலயத்தையே நாம் இன்று தரிசிக்க உள்ளோம்.</p>
<p class="content">17-ம் நூற்றாண்டில், மகாராஷ்டிராவில் உள்ள பாகா எனும் ஊரில் பிறந்து, காசியில் உபநயனம் செய்யப் பெற்றவர் பாஸ்கரராயர். ந்ருஸிம்ஹாத்வரி என்ற பண்டிதரிடம் பாஸ்கரராயர் வேத சாஸ்திரங்கள் பயின்றார்.</p>
<p style="text-align: center"><img align="middle" width="487" height="309" alt="" src="http://www.vikatan.com/sakthi/2014/05/yzuzyz/images/p20a.jpg"></p>
<p class="content">பிறகு, குஜராத்தில் பல இடங்களில் மத்வ சம்பிரதாயங்களில் தேர்ச்சி பெற்றவர்களுடன் வாதங்கள் செய்து, பராசக்தியின் பெருமை களை நிலைநாட்டினார். அப்போது தஞ்சையை ஆண்ட மன்னர், பாஸ்கரராயரின் ஆன்மிகப் பணிகளைப் பற்றிக் கேள்விப்பட்டு, காவிரிக்கரையில் ஒரு கிராமத்தை அவருக்குக் கொடுத்து, வசிக்கச் செய்தார். கும்பகோணம் திருவிடைமருதூருக்கு அருகில் இருக்கும் பாஸ்கரராஜபுரம் கிராமம்தான் அது. அங்குதான் அவர் தமது இறுதிக் காலத்தில் பல நூல்களை எழுதி, 95-வது வயதில் அம்பிகையின் திருவடிகளை அடைந்தார்.</p>
<p class="content">பாஸ்கரராஜபுரத்தில், அவருக்கு சமாதியை அதிஷ்டானம் அமைத்து வழிபட்டு வருகிறார்கள். பாஸ்கரராயர் வழிபட்ட சிவலிங்கத்தை வைத்து, அந்த ஊரிலேயே ஸ்ரீபாஸ்கரேஸ்வரர் ஆலயத்தை நிர்மாணித்து வழிபட்டு வந்தார், பாஸ்கரராயரின் மனைவி ஆனந்தி. அங்குள்ள அம்பாளுக்கு ஆனந்தவல்லி என்னும் திருநாமம் சூட்டி, வழிபட்டு வருகிறார்கள் அவ்வூர் மக்கள்.</p>
<p class="content">லலிதா ஸஹஸ்ரநாமம், சௌந்தர்யலஹரி இவை இரண்டுக்கும் பாஸ்கரராயருடைய உரைகளே பிரதானமான உரைகளாக இன்றளவும் கருதப்படுகிறது. இவருடைய லலிதா ஸஹஸ்ரநாம பாஷ்யத்தைப் பார்த்தால், இவருடைய மேதாவிலாசம் நன்கு புலப்படும். வேதம், ஆகமம், புராணம், மந்திர சாஸ்திரம், ஸ்ரீவித்யை முதலியவற்றில் இவருக்குள்ள பரந்த அறிவு யாவரையும் வியப்பில் ஆழ்த்தும்.</p>
<p style="text-align: center"><img align="middle" width="555" height="379" alt="" src="http://www.vikatan.com/sakthi/2014/05/yzuzyz/images/p20c.jpg"></p>
<p class="content">இவருடைய மாணாக்கர்களில் ஒருவராகிய ஜகந்நாதர் என்கிற உமாநாதர், ஸ்ரீபாஸ்கர விலாஸம் என்னும் நூலில் இவருடைய பெருமைகளையெல்லாம் விரித்துரைத்திருக்கிறார். இத்தகைய மகானுடைய அதிஷ்டான திருக்கோயில் தமிழ்நாட்டில் இருப்பது பெருமைக்குரிய விஷயம்.</p>
<p class="content">மகான்களால் வழிபடப்பெற்ற  திருக் கோயில்கள் தனிச்சிறப்பு கொண்டவை மட்டுமல்ல; அளப்பரிய அருள்திறமும் கொண்டவை. பாஸ்கரராஜபுரத்திலுள்ள பாஸ்கரேஸ்வரர் திருக்கோயிலும் அத்தகைய புனித ஆலயங்களில் ஒன்று.</p>
<p class="content">இறைவன் ஸ்ரீபாஸ்கரேஸ்வரர் என்னும் திருநாமத்துடனும், அம்பிகை ஆனந்தவல்லி என்ற பெயருடனும் அருளாட்சி செய்து வரும் இந்த ஆலயத்தில், விஷ்ணுவையும் பிரதிஷ்டை செய்து வழிபட்டு வந்துள்ளனர். தாயார் ஸ்ரீலக்ஷ்மிநாராயணி என்ற திருப் பெயருடன் அருட்காட்சி தருகிறாள்.</p>
<p class="content"><img align="right" width="200" height="154" alt="" src="http://www.vikatan.com/sakthi/2014/05/yzuzyz/images/p20d.jpg">மேலும் இக்கோயிலில் ஓம்காரேஸ்வரர், தட்சிணாமூர்த்தி, விநாயகர், முருகர் போன்ற தெய்வமூர்த்தங்களும் உள்ளன.</p>
<p class="content">சுமார் 200 ஆண்டுகள் பழைமை வாய்ந்த இந்த ஆலயம், தற்போது கும்பாபிஷேகத் துக்காகக் காத்திருக்கிறது. கோயிலின் வெளிப்புறச் சுவர்களும், கோயில் விமானங்களும் சிதிலமடைந்துள்ளன.</p>
<p class="content">இவற்றை மீண்டும் புதுப்பித்துக் கும்பாபி ஷேகம் செய்ய வேண்டும் என்ற நோக்கில், 'ஸ்ரீபாஸ்கரராஜபுரம் ஆஸ்திக சமாஜம்’ என்கிற அமைப்பை நிறுவி, கோயில் திருப்பணிகளையும், கும்பாபிஷேகத்துக் கான ஏற்பாடுகளையும் செய்துவருவதாகக் கூறினார், இந்த அமைப்பின் செயலாளர் கல்யாணராம ஐயர்.</p>
<p class="content">பாஸ்கரராயருக்கென ஒரு மணி மண்டபமும் கோயில் அருகிலேயே கட்டியுள்ளனர். அந்த மணிமண்டபத்தை  புதுப்பிக்கும் பணியும் தற்போது நடந்து கொண்டிருக்கிறது.</p>
<p class="content">அம்பிகையின் பூரண அருளுக்குப் பாத்திரமானவரும், அம்பிகையைப் போற்றும் ஆயிரம் நாமாவளிகளைக் கொண்ட ஸ்ரீலலிதா சஹஸ்ரநாமத்துக்கு அற்புதமான பாஷ்யம் எழுதியவருமான  பாஸ்கரராயர் வழிபட்ட ஸ்ரீபாஸ்கரேஸ்வரர் திருக்கோயிலுக்கு கும்பாபிஷேகம் செய்விக்க நிதியுதவி செய்யவேண்டியது நம் பொறுப்பு மட்டுமல்ல; லலிதா சஹஸ்ரநாம பாஷ்யம் அருளிய பாஸ்கரராயருக்கு நாம் செலுத்தவேண்டிய காணிக்கையும்கூட!</p>
<p style="text-align: right"><span style="color: #ff0000"><strong>படங்கள்: கு.கார்முகில்வண்ணன் </strong></span></p>
<hr>
<p class="content"><span style="color: #0000ff"><strong><img alt="" align="right" width="250" height="162" src="http://www.vikatan.com/sakthi/2014/05/yzuzyz/images/p20b.jpg">பா</strong></span>ஸ்கரராஜபுரம் ஊரில் கோதண்டராமர் திருக்கோயிலும் உள்ளது. இங்குள்ள சீதாராமர் மற்றும் லக்ஷ்மணர் விக்கிரகங்களை மைசூர் மன்னர் தந்ததாக இவ்வூர் மக்கள் தெரிவிக்கின்றனர். அண்ணாசாமி சாஸ்திரிகள் என்பவர் இந்த ஊரைப் பூர்வீகமாகக் கொண்டவர். அவர் மைசூர் மன்னரிடம் திவானாக இருந்துவந்துள்ளார். எனவே, மன்னர் திவானுக்கு அந்த விக்கிரகங்களைத் தந்தாராம். அண்ணாசாமி சாஸ்திரிகள் வைத்து வழிபட்ட விக்கிரகங்கள்  தற்போது பந்தநல்லூர் இந்து சமய அறநிலைய ஆட்சித்துறையின் பாதுகாப்பில் உள்ளன. அந்த விக்கிரகங்களை மீண்டும் தங்கள் கோயிலில் வைத்து வழிபட வேண்டும் என்று ஊர் மக்கள் முயற்சி செய்து, அதற்கான வேலைகளையும் தற்போது செய்து வருகின்றனர். இந்தக் கோதண்டராமர் கோயிலையும் புதுப்பிக்க வேண்டும், ஆனந்தவல்லி சமேத ஸ்ரீபாஸ்கரேஸ்வரருக்கும் கோதண்டராமருக்கும் ஒருசேர கும்பாபிஷேகம் செய்ய வேண்டும் என்ற ஒரே மனநிலையுடன் இந்த ஊர் மக்கள் இறைவனை நாளும் வேண்டிக்கொண்டிருக்கின்றனர். இரண்டு கோயில்களையும் புதுப்பிக்கும் பணிகளும், கட்டுமானப் பணிகளும் தொடர்ந்து நடந்துகொண்டிருக்கின்றன. இரண்டு கோயில்களின் திருப்பணிக்கும் நம்மால் இயன்ற அளவு அள்ளிக் கொடுத்து, சிவ-விஷ்ணுவின் பேரருளுக்குப் பாத்திரமாவோம்!</p>
<hr>
<p class="content"><span style="color: #ff0000"><strong>எங்கே இருக்கிறது? எப்படிச் செல்வது? </strong></span></p>
<p class="content"><span style="color: #ff0000"><strong>கு</strong></span>ம்பகோணத்தில் இருந்து மயிலாடுதுறை  வழியில் திருவாலங்காடு வரை பேருந்து வசதி உள்ளது. திருவாலங்காட்டிலிருந்து பாஸ்கரராஜபுரம் செல்ல ஆட்டோ வசதி உள்ளது.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இதோ... எந்தன் தெய்வம்! - 29</div>
<div class="subtitle1">நினைத்ததை நிறைவேற்றும் புற்று வழிபாடு! </div>
<div class="subtitle2">வி.ராம்ஜி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>வா</strong></span>ழ்க்கையில் நல்லதொரு திருப்புமுனை அமையவேண்டும் என்று எல்லோரும் விரும்புகிறோம். தடதடவென ஓடிக் கொண்டிருக்கிற வாழ்க்கைச் சக்கரத்தில், ஏற்றமும் இறக்கமுமான பயணத்தில் நல்லதொரு திருப்பம் நிகழ்ந்து, எல்லா நலமும் வளமும் கிடைத்து நிம்மதியாகவும் நிறைவாகவும் இருக்கமாட்டோமா என்றுதான் அனைவருமே ஏங்குகிறோம்; கவலைப்படுகிறோம்; கண்ணீர் விடுகிறோம்; இறைவனின் சந்நிதியில் மனமுருகி, மன்றாடிப் பிரார்த்தனை செய்கிறோம்.</p>
<p class="content">துடையூர் ஸ்ரீவிஷமங்களேஸ்வரர் ஆலயத்தில் குடிகொண்டிருக்கும்  ஸ்ரீதட்சிணாமூர்த்தியை அப்படிச் சரணடைந்து, அவர் சந்நிதியே கதி என்று வாழ்ந்து வரும் பிரசன்னம் எனும் அன்பர், தற்போது குறையொன்றுமில்லாத நிறை வாழ்வு வாழ்ந்து வருவதாகச் சிலிர்ப்புடன் தெரிவிக்கிறார். கொள்ளிடக் கரையையொட்டி அமைந்துள்ளது இந்தத் திருக்கோயில்.</p>
<p class="content">''என் வாழ்வில் இந்தக் கோயிலை மறக்கவே முடியாது. இது வேண்டும், அதைக் கொடு என்று கேட்டதெல்லாம் போய், இந்தக் கோயிலுக்கு வந்து, ஸ்ரீதட்சிணாமூர்த்திக்கு எதிரில் சற்று நேரம் உட்கார்ந்து எழுந்திருந்தாலே, அதுவே போதுமானதாக இருக்கிறது; மனசே அமைதியாகிவிடுகிறது. ஸ்வாமியிடம் எதுவும் கேட்கத் தோன்றுவதே இல்லை. வந்து தரிசித்தாலே, நமக்கு என்ன தேவையோ அதையெல்லாம் தந்துவிடும் கருணாமூர்த்தி அல்லவா இறைவன்! அப்படியிருக்க, கேட்டுப் பெற வேண்டிய அவசியமே இல்லையே?'' என்று சிலாகித்துச் சொல்கிறார் பிரசன்னம்.</p>
<p style="text-align: center"><img alt="" align="middle" width="407" height="598" src="http://www.vikatan.com/sakthi/2014/05/yzuzyz/images/p36a.jpg"></p>
<p class="content">கல்லால மரத்தடியில், சனகாதி முனிவர்கள் சூழ அமர்ந்த நிலையில் உபதேசித்தபடி காட்சி தரும் ஸ்ரீதட்சிணாமூர்த்தியை, ஆலயங்களில் தரிசித்திருப்போம். இங்கே, கையில் வீணையுடன் நின்ற திருக்கோலத்தில், காட்சி தருகிறார் ஸ்ரீதட்சிணாமூர்த்தி. இவரை 'வீணாதர தட்சிணாமூர்த்தி’ என்கிறார்கள் பக்தர்கள்.</p>
<p class="content">தலைமை ஆசிரியராகப் பணியாற்றி ஓய்வு பெற்ற சந்திரசேகரன் என்கிற அன்பர் உற்சாகத்துடன் பேசினார்... ''என் பையன் ஜகதீஷ், படிப்புல கெட்டி! ஸ்ரீதட்சிணாமூர்த்தியோட பரிபூரண அருள் அவனுக்குக் கிடைச்சதுதான், கல்வியில் அவன் ஜெயிச்சதுக்குக் காரணம்னு சொல்வேன். முதுகலைப் பட்டதாரியான பையனுக்கு நல்ல வேலை கிடைக்கலையேங்கிற குறையைத் தவிர, வேற எந்தக் கவலையும் இல்லை எங்களுக்கு.</p>
<p class="content">அப்பதான், வியாழக்கிழமைகள்ல இங்கு வந்து ஸ்ரீவீணா தட்சிணாமூர்த்தியை தரிசனம் பண்ற பழக்கம் ஏற்பட்டுது. 'என் பையனுக்குக் கல்வி ஞானத்தைக் கொடுத்தியே... கூடவே, ஒரு நல்ல உத்தியோகத்தையும் கொடுத்து, அவன் வாழ்க்கைல ஒளியேத்தக் கூடாதா?’னு மனசார வேண்டிக்கிட்டேன். 'திக்கற்றவர்க்குத் தெய்வமே துணை’ன்னு சொல்லுவாங்க. 'திக்கு திசை தெரியாம இருக்கற என் பையனுக்கு நல்ல திசையைக் காட்டுப்பா!’னு பிரார்த்தனை பண்ணினேன். 'இங்கே கோயிலுக்குப் பக்கத்துல இருக்கிற புற்றுக் கோயிலுக்கு விளக்கேத்தி வழிபட்டீங்கன்னா, சீக்கிரமே நல்லது நடக்கும்’னு ஒருநாள் சொன்னார் கோயில் குருக்கள். அதன்படி செஞ்சேன். அடுத்த நாலே மாசத்துல நல்லது நடந்துது'' என்று சிலிர்த்துச் சொல்கிறார் சந்திரசேகரன்.</p>
<p class="content">கோயிலுக்கு முன்னதாகவே உள்ளது புற்று. இதனை, விஷ்ணு அம்சம் எனப் போற்றுகின்றனர். காளிங்க நாகதேவதை 'சங்கமவல்லி நாகதேவதை’ எனும் திருநாமத்துடன் இங்கு அருள்பாலிப்பதாகத் தெரிவிக்கின்றனர்.</p>
<p class="content">பெருமாளுக்கு உகந்த திருவோணம் நட்சத்திர நாளில் இங்கு வந்து வேண்டிக்கொண்டால், ராகு- கேது தோஷம் நீங்கி, நினைத்த காரியங்கள் யாவும் இனிதே நடந்தேறும் என்று போற்றுகின்றனர் பக்தர்கள்.</p>
<p class="content">''மாதந்தோறும் வருகிற திருவோணம் நட்சத்திர நாள்ல, புற்று வழிபாடு இங்கே பிரசித்தம்! பையனின் வேலைக்காக ஸ்ரீதட்சிணாமூர்த்திகிட்ட வேண்டிக்கிட்டேன். பலன் கிடைச்சுது. அதேபோல, எம் பொண்ணு சாந்தி, பி.எஸ்ஸி., பி.எட் படிச்சு, அடுத்து எம்.ஏ., எம்.ஃபில்லையும் முடிச்சிட்டு, மதுரைல கேந்திரிய வித்யாலயா ஸ்கூல்ல டீச்சரா வேலை பார்த்துட்டிருந்தா.</p>
<p class="content">திடீர்னு அவளுக்கு டிரான்ஸ்ஃபர் போட்டுட்டாங்க. கொச்சியிலேருந்து கப்பல்ல 24 மணி நேரம் பயணம் பண்ணணும். இங்கே, குழந்தைங்க ரெண்டு பேரும் அம்மா இல்லாம தவிச்சுப் போயிட்டாங்க.</p>
<p style="text-align: center"><img alt="" align="middle" width="600" height="277" src="http://www.vikatan.com/sakthi/2014/05/yzuzyz/images/p36.jpg"></p>
<p class="content">நாங்க திருச்சில இருக்கோம்; பேரக் குழந்தைங்க மதுரைல படிக்கிறாங்க; பொண்ணு கொச்சிக்குப் பக்கத்துல வேலை பார்க்கறா. இப்படி ஒவ்வொருத்தரும் ஒவ்வொரு திசைல இருந்தா, எப்படி நிம்மதியா இருக்கமுடியும்? திருவோணம் நட்சத்திர நாள்ல, இங்கே வந்து, புற்றுக்கு விளக்கேத்தி, சந்தனம் குங்குமம் வைச்சு,  11 முறை வலம் வந்து வேண்டிக்கிட்டேன். அதைத் தொடர்ந்து, ஒவ்வொரு மாசமும் திருவோணம் நட்சத்திரத்துல இங்கே வந்து, என் பொண்ணுக்காகவும் அவளுக்கு மதுரைக்கே மறுபடி டிரான்ஸ்ஃபர் கிடைக்கணுங்கறதுக்காகவும், மகளும் பேத்திகளுமா சந்தோஷமா இருக்கணுங்கறதுக்காகவும் புற்று வழிபாடு பண்றதைத் தொடர்ந்தேன்.</p>
<p class="content">நாலாவது மாசம், திருவோணத்தன்னிக்குப் புற்றுக்குப் பாலூற்றி, சந்தனம் குங்குமம் வைச்சு, அர்ச்சனை பண்ணி, வலம் வந்து வேண்டிக்கிட்டு வந்த அஞ்சாம் நாள்... என் பொண்ணு சாந்திக்கு டிரான்ஸ்ஃபர் கிடைச்சுது. அதுவும் எங்கே தெரியுமா? மதுரையில இல்லாம, கடவுள் ஒரு படி மேலேயே போய், நான் இருக்கிற திருச்சிக்கே அவளுக்கு டிரான்ஸ்ஃபர் கிடைக்கும்படி பண்ணிட்டார். இப்ப, மகளோடும் பேத்திகளோடும் இந்த வயசுல இன்னும் உற்சாகமாவும் தெம்பாவும் இருக்கேன்'' என்று கண்ணீர் மல்க, அதே நேரம் உற்சாகத்துடன் விவரிக்கிறார் சந்திரசேகரன்.</p>
<p class="content">''பொதுவாக சிவாலயத்தில் புற்று வழிபாடு என்பதெல்லாம் இருக்காது. ஆனால், இங்கே அமைந்திருப்பது சிறப்பு! குறிப்பாக, அந்தப் புற்று விஷ்ணு அம்சமாக இருந்து அருள்பாலிப்பது மிகுந்த பலன்களைத் தரக்கூடியது'' என்கிறார் ஹரி குருக்கள்.</p>
<p class="content">''திருவோணம் நட்சத்திரத்தன்னிக்கி, காலைலேருந்தே கூட்டம் வர ஆரம்பிச்சிடும். கல்யாணம் நடக்கணுங்கறதுக்காகவும், கணவன்- மனைவி ஒத்துமையா வாழணுங்கறதுக்காகவும், எதிரிகளின் சூழ்ச்சிகள் தவிடுபொடியாகணுங்கறதுக் காகவும், வீட்டில் எப்பவும் சுபிட்சம் நிலவணும்கறதுக்காகவும் எத்தனையோ பக்தர்கள், எங்கிருந்தெல்லாமோ வந்து புற்று வழிபாடு பண்ணி வேண்டிகிட்டுப் போறாங்க. அவங்களுக்கெல்லாம் சீக்கிரமே நல்லது நடந்திருக்கு'' என்கிறார் ஹரி குருக்கள்.</p>
<p class="content">திருவோண நட்சத்திர நாளில் இங்கு வந்து, புற்றுக்குப் பால் வார்த்து, அர்ச்சித்து, சந்தனம் குங்குமமிட்டு மனதார வேண்டுங்கள். ராகு- கேது தோஷங்கள் விலகிவிடும். நினைத்ததெல்லாம் நிறைவேறும். எல்லா மங்கல காரியங்களும் இல்லத்தில் தடையின்றி அரங்கேறும்.</p>
<p class="content">ஸ்ரீவிஷமங்களேஸ்வரர், ஸ்ரீமங்களாம்பிகை, ஸ்ரீயோக ஞான சரஸ்வதி, ஸ்ரீவீணாதர தட்சிணாமூர்த்தி ஆகியோர் அருள்பாலிக்கும் இந்தத் தலத்தில் புற்று வழிபாடு போலவே இன்னொரு வழிபாடும் அரிதானது. அது... வாதக்கல் முனி வழிபாடு.</p>
<p class="content">அதென்ன, வாதக்கல் முனி வழிபாடு?!</p>
<p style="text-align: right"><span style="color: #ff0000"><strong>  - வேண்டுவோம் </strong></span></p>
<p style="text-align: right"><span style="color: #ff0000"><strong>படங்கள்: என்.ஜி.மணிகண்டன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மேலே... உயரே... உச்சியிலே... - 14</div>
<div class="subtitle1">பந்தயத்தில் ஜெயிக்கலாம்! </div>
<div class="subtitle2">வெ.இறையன்பு, ஓவியம்: அனந்த பத்மநாபன்</div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><strong><span style="color: #ff0000"><strong><img alt="" align="middle" width="350" height="92" src="http://www.vikatan.com/sakthi/2014/05/yzuzyz/images/p65b.jpg"></strong></span></strong></span></p>
<p class="content"><span style="color: #ff0000"><strong>மா</strong></span>ற்றி யோசிப்பவர்கள் தங்களுடைய பலத்தை மட்டுமே முழுதாக நம்புவதில்லை. எதிராளிகள் எப்படிச் சிந்திக்கிறார்கள் என்பதையும் யோசிக்கிறார்கள். 'எதிரி பலசாலி’ என்கிற எண்ணத்துடன் போட்டியில் ஈடுபடுபவர்களே முந்த முடிகிறது. எதிரி ஏதேனும் ஒன்றில் பலவீனமாக இருந்தால், அதைப் பயன்படுத்திக்கொள்ளத் தயங்காதவர்களே போரில் வெற்றி பெறுகிறார்கள்.</p>
<p class="content">பக்கவாட்டுச் சிந்தனையில் புகழ்பெற்ற புதிர் ஒன்று உண்டு. அண்ணன், தம்பி இருவரும் இரட்டையர்கள். ஆனால், அண்ணனுக்கு இரண்டு நாள் முன்பு பிறந்தநாள் கொண்டாடுகிறான் தம்பி. இது எப்படிச் சாத்தியம்?  </p>
<p class="content">விடை எளிது. தாய் நிறை கர்ப்பிணியாகப் படகில் பயணம் செய்கிறாள். சர்வதேச நாள் எல்லையைக் கடப்பதற்கு முன்பு, அந்த நாட்டில் தேதி மார்ச் 1. அன்று, அண்ணன் பிறக்கிறான். எல்லையைக் கடந்த மறு நிமிடமே தம்பி பிறக்கிறான். அந்த நாட்டில் தேதி பிப்ரவரி 28. எனவே, தேதி கிரமப்படி தம்பி பிப்ரவரி 28 அன்றும், அண்ணன் மார்ச் 1-ம் தேதியும் பிறந்ததாகக் கணக்கு. லீப் வருடம் வருகிறபோது தம்பி, அண்ணனுக்கு இரண்டு நாட்களுக்கு முன்பே பிறந்த நாள் கொண்டாடுவான்.</p>
<p class="content">பொதுவாக, இரட்டைக் குழந்தைகளில் முதலாவதாகப் பிறக்கும் குழந்தையை அண்ணன் என்றும், அடுத்துப் பிறப்பதைத் தம்பி என்றும் நாம் குறிப்பிடுகிறோம். ஆனால், அறிவியல்ரீதியாகப் பார்த்தால், முதலில் கருவாகிற குழந்தை இரண்டாவதாகத்தான் ஜனிக்கும். எனவே, முதலில் தம்பியும், அடுத்து அண்ணனும் பிறக்கிறார்கள் என்பதே அறிவியலாளர்கள் சொல்லும் உண்மை. எனினும், உலகத்துக்கு அறிமுகமாகிற தேதியை வைத்தே நாம் அண்ணனா, தம்பியா என முடிவு செய்கிறோம்.</p>
<p class="content">பந்தயத்தில் வெற்றிபெறுவதென்பது, அதைக் குறித்துப் பல கோணங்களில் சிந்திப்பதில் இருக்கிறது.  ஒருவருடைய ஆசை என்ன, விருப்பம் என்ன, எதில் அவா என்பதையெல்லாம் அறிந்துகொண்டு, அதற்கேற்ப நடந்துகொள்கிறவர்கள் பணியில் முன்னேறுகிறார்கள். இது சரியா, தவறா என்பது, வேறு பிரச்னை. மக்களுக்குக் கண்ணில் தெரிவதுதான் மகத்தான சாதனை என எண்ணப்படுகிற காலத்தில் நாம் வாழ்கிறோம். கடவுளுக்குக்கூடப் பிடித்தமானதை வைத்துப் படைக்கிறோம். பிள்ளையாருக்குக் கொழுக்கட்டை, கிருஷ்ணனுக்குச் சீடை, பாடிகாட் முனியப்பனுக்குச் சுருட்டு என்று நமக்குப் பிடித்ததை கடவுள் பெயரைச் சொல்லிப் படைத்து அனுபவிக்கிறோம்.  </p>
<p class="content">ஒருவரை வெல்ல அல்லது கவர, அவர்களுக்கு என்ன பலவீனம் இருக்கிறது என்பதைத் தெரிந்துகொள்ள வேண்டும். வேகமாக ஓடக்கூடிய புருஷாமிருகத்தை வெல்வதற்கு, அதன் பலவீனத்தை அறிந்துவைத்திருந்தான் பீமன். புருஷாமிருகம் மிகச்சிறந்த சிவ பக்தன். எங்கேயாவது சிவலிங்கத்தைப் பார்த்துவிட்டால், சிவ பூஜையை முடித்துவிட்டுத்தான் அது பயணத்தைத் தொடரும்.  </p>
<p class="content">மகாபாரதத்தில் இந்த உத்தியை பீமன் எப்படிக் கையாண்டான் என்பது குறிப்பிடப்பட்டிருக்கிறது. தர்மர் ராஜசூய யாகம் செய்யத் தொடங்கினார். யாக சாலையைத் தூய்மை செய்வதற்காக, அவர் பீமனை அழைத்து, 'பீமா! நீ போய் புருஷாமிருகத்தை அழைத்து வா!' என உத்தரவிட்டார்.</p>
<p class="content">புருஷாமிருகம் என்பது, அந்தக் காலத்தில் வாழ்ந்த ஒரு விலங்கு. புதுமனை புகுவிழாவின்போது பசுவையும், கன்றையும் புதுமனையில் உலாவரச் செய்வதைப்போல, யாக சாலையில் புருஷாமிருகத்தை உலா வரச்செய்வார்கள். அதை முன்னிட்டே தர்மர் அந்த மிருகத்தை அழைத்து வருமாறு பீமனிடம் சொன்னார். பீமனும் சென்று புருஷாமிருகத்தை அழைத்தான். அது வருவதற்கு ஒப்புக்கொண்டது.  என்றாலும், ஒரு நிபந்தனை விதித்தது.</p>
<p style="text-align: center"><img alt="" align="middle" width="510" height="567" src="http://www.vikatan.com/sakthi/2014/05/yzuzyz/images/p65a.jpg"></p>
<p class="content">'பீமா! நான் உன் பின்னால் வருகிறேன். ஆனால், உனக்கும் எனக்கும் எப்போதும் நான்கு காத தூரம் இடைவெளி இருக்க வேண்டும். இந்த இடைவெளி குறைந்தால், நான் உன்னைப் பிடித்துக் கொன்று தின்றுவிடுவேன். இதற்கு நீ ஒப்புக்கொண்டால், உன்னுடன் வருகிறேன்' என்றது. பீமன் ஒப்புக்கொண்டான்.</p>
<p class="content">புருஷாமிருகம், 'அப்படியென்றால் சரி, நீ முன்னால் ஓடு! நீ நான்கு காத தூரம் தாண்டியதும், நான் இங்கிருந்து புறப்படுவேன்' என்றது.</p>
<p class="content">மிருகமாக இருந்தாலும், என்னவொரு நீதி, நியாயம்?!</p>
<p class="content">ஓட்டம் துவங்கியது. வேக வேகமாக ஓடிய பீமனைப் பின்தொடர்ந்து ஓடிய புருஷாமிருகம், ஒரு கட்டத்தில் பீமனை நெருங்கிவிட்டது. உடனே பீமன், புருஷாமிருகத்தின் பார்வையில் படும்படியாக ஒரு சிவலிங்கத்தை வைத்துவிட்டு, மேலே ஓடினான். புருஷாமிருகம் சிவலிங்கத்தைப் பார்த்ததும், தனது வழக்கப்படி சிவபூஜையைச் செய்துவிட்டு, மீண்டும் ஓட்டத்தைத் தொடங்கியது.</p>
<p class="content">அதற்குள் பீமன் வெகு தூரம் ஓடிவிட்டான். எனினும், சற்று நேரத்துக்குள்ளாகவே புருஷாமிருகம் பீமனை நெருங்கிவிட்டது. பீமன் மீண்டும் ஒரு சிவலிங்கத்தை வைத்துவிட்டு, ஓட்டமாய் ஓடினான். புருஷாமிருகமும் சிவ பூஜையை முடித்துவிட்டு, பிறகு ஓட்டத்தைத் தொடர்ந்தது.</p>
<p class="content">இதே உத்தியைக் கையாண்டு வேக வேகமாக ஓடிய பீமன், தனது எல்லைக்குள் ஒரு காலை வைத்தான். அடுத்த கால், எல்லைக்கு வெளியே இருந்தது. புருஷாமிருகம், பீமனின் அந்தக் காலைப் பிடித்துக்கொண்டு, 'பீமா! உன்னைப் பிடித்துவிட்டேன். இனி நீ, எனக்கு உணவாக வேண்டிதுயதான்' என்றது.</p>
<p class="content">பீமனோ அதை மறுத்தான். 'இல்லை, இல்லை! என் எல்லைக்குள் நான் காலை வைத்துவிட்டேன்' என்று வாதாடினான்.</p>
<p class="content"><img alt="" align="left" width="120" height="253" src="http://www.vikatan.com/sakthi/2014/05/yzuzyz/images/p65.jpg">முடிவாக, 'தர்மரிடம் போய்ச் சொல்லலாம். தர்மம் தவறாத அவர் என்ன தீர்ப்பு சொல்கிறாரோ, அதன்படி செய்யலாம்’ என்று ஏகமனதாக முடிவானது.</p>
<p class="content">பீமனும் புருஷாமிருகமும் தர்மரிடம் போய், நடந்ததைச் சொன்னார்கள். பொறுமையாகக் கேட்டுக் கொண்டிருந்த தர்மர், 'பீமா! உன்னுடைய ஒரு கால் புருஷாமிருகத்தின் எல்லையில் இருக்கும்போது, அது உன்னைப் பிடித்துவிட்டதால், உன் உடலில் சரிபாதியை புருஷாமிருகத்திடம் கொடுத்து விடுவதுதான் நியாயம்!' என்று தீர்ப்பு வழங்கினார்.</p>
<p class="content">சொந்தத் தம்பியாக இருந்தாலும், அவனுக்குச் சாதகமாக பாரபட்சமாகத் தீர்ப்பு வழங்காமல், தர்ம நெறிப்படி நடந்துகொண்ட தர்மரை அனைவரும் பாராட்டினார்கள். புருஷா மிருகமும் தர்மரைப் பாராட்டி விட்டு மறைந்தது.</p>
<p class="content">தர்மரின் நடுநிலை தவறாத தன்மை, பீமனின் உயிரைக் காத்தது. தந்திரத்தோடு இயங்குவதற்கு பீமனும், தந்திரம் தோற்கும்போது நியாயமே வெல்லும் என்பதற்கு தர்மரும் உதாரணமாகிறார்கள்.</p>
<p class="content">தெளிவான நோக்கம் இல்லாமல் இலக்கை மட்டும் நிர்ணயித்துக்கொள்பவர்கள், மூடர்களாகவே பயணம் செய் வார்கள் என்பதை விளக்க, கிழக்கத்திய நாடுகளில் நாட்டுப்புறக்கதை ஒன்று உண்டு.</p>
<p class="content">கிராமத்தில் வசித்த முட்டாள் ஆசாமி ஒருவனுக்கு, எப்படியாவது பெரியதொரு நகரத்தைப் பார்க்க வேண்டும், அப்படியான மாநகரில் வசிக்க வேண்டும் என்று ஆசை. ஒருநாள், தைரியத்தைத் திரட்டிக்கொண்டு, குடும்பத்தினரை கிராமத்திலேயே விட்டுவிட்டுக் கிளம்பிவிட்டான்.</p>
<p class="content">முதல்நாள், வழியில் ஒரு சத்திரத்தில் தங்கினான். நகரம் இருக்கும் திசையை நோக்கியவாறு தனது காலணிகளை வைத்துவிட்டுப் படுத்தான். அப்போதுதான் பாதை மறக்காமல் இருக்குமாம். இதை அறிந்த அந்தச் சத்திரத்தின் நிர்வாகி, அந்தக் கிராமத்தானிடம் ஒரு வேடிக்கை செய்ய நினைத்து, அவன் தூங்கும்போது காலணிகளை கிராமத்தை நோக்கியவாறு திருப்பி வைத்துவிட்டார்.  </p>
<p class="content">மறுநாள், அவன் எழுந்தான். செருப்பின் முனை சுட்டிய திசையை நோக்கி நடக்கத் தொடங்கினான். அவன் வந்த இடம் அவனுடைய சொந்த ஊரைப்போலவே இருந்தது. இன்னும் கொஞ்ச தூரம் சென்றதும், அவன் வசித்த தெருவைப் போலவே தோன்றியது. அந்தத் தெருவில் அவனது குடும்பத்தைப் போலவே ஒரு குடும்பம் இருக்கிற வீடு தென்பட்டது. அதில் அவனது குடும்பத்து மனிதர்கள் மாதிரியே சிலர் வசிப்பதாக அவனுக்குத் தோன்றியது. தானும் அங்கேயே, அவர்களுடனேயே வாழ்வது என்று முடிவு செய்து, வாழ்நாள் முழுவதும் அங்கேயே கழித்தான்.</p>
<p class="content">பாதுகாப்பான வாழ்க்கையைத் தேடுபவர்கள் செக்குமாடாகவே இருந்துவிடுகிறார்கள். இன்னும் சிலரோ, பயன்படாத சிலவற்றைக் கைகளில் தூக்கிக்கொண்டு அலைகிறார்கள். அவர்களது சிந்தனைகள் காலாவதியானவையாக இருக்கின்றன.  </p>
<p class="content">இரண்டு பேர் நடைபயிலச் சென்றார்கள். ஒருவனிடம் குடை இருந்தது. அவர்கள் பாதி வழி சென்றதும், மழை பெய்யத் தொடங்கியது. குடை கொண்டு வராதவன், குடையுடன் இருந்தவனிடம், ''உன் குடையை விரியேன்!' என்றான்.</p>
<p class="content">'இதனால் எந்தப் பயனும் இல்லை' என்றான் குடை வைத்திருந்தவன்.</p>
<p class="content">'ஏன் அப்படிச் சொல்கிறாய்? நாம் நனையாமல் இந்தக் குடை காப்பாற்றாதா?'</p>
<p class="content">'இந்தக் குடை முழுவதும் துளைகளாக இருக்கின்றன. சல்லடையைப்போல இருக்கிறது இது!'</p>
<p class="content">'பிறகு, ஏன் இதைக் கொண்டு வந்தாய்?'</p>
<p class="content">இந்தக் கேள்விக்கு, குடை வைத்திருந்தவன் சட்டென்று பதில் சொன்னான்... 'இன்றைக்கு இப்படி மழை பெய்யும் என்று எனக்கு ஜோசியமா தெரியும்?'</p>
<p class="content">நாமும் இப்படித்தான், மழை பெய்யாது என்கிற தைரியத்தில் ஓட்டைச் சிந்தனைகளை தூக்கிக்கொண்டு அலைகிறோம்.</p>
<p class="content">மழை- வெள்ளம் குறித்த எச்சரிக்கைக் கூட்டத்துக்கு வருகிறவர்களில் பலரும் வெள்ளம் வராது, புயல் வராது என்ற எண்ணத்திலேயே இருப்பதை நான் பார்த்திருக்கிறேன். வெள்ளம் வரும்போது கைகளைப் பிசைவார்கள். பணம் வருகிறபோதே சேமிக்க வேண்டும். அப்போதுதான் வளமாக வாழலாம். உடல் நன்றாக இருக்கும்போதே உடற்பயிற்சி செய்ய வேண்டும். அப்போதுதான் நலமாக வாழலாம்.</p>
<p style="text-align: right"><span style="color: #ff0000"><strong>(இன்னும் மேலே...)</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆஹா... ஆன்மிகம்! </div>
<div class="subtitle1">இளைஞர் சக்தி </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>''ஆ</strong></span>ஹா ஆன்மிகம் பகுதி அசத்தல்! படிப்புல மட்டுமில்ல... ஆன்மிகம், ஓவியக்கலை, சமூக பங்களிப்புன்னு பல விஷயங்கள்லயும் நாங்க கெட்டின்னு நிரூபிச்சிருக்காங்க, சென்னை கவர்ன்மென்ட் ஃபைன் ஆர்ட்ஸ் காலேஜ் நண்பர்கள். அப்படியே எங்க காலேஜுக்கும் ஒரு நடை வாங்களேன்!'' என்று, ஃபேஸ்புக், ட்விட்டர் மற்றும் ஃபோன் மூலமாக ஏராளமான அழைப்புகள்!</p>
<p class="content">அப்படியான அன்புக் கோரிக்கைகளில் இருந்து இந்த இதழுக்காக நாம் தேர்வு செய்தது, சென்னை- விருகம்பாக்கம் மீனாட்சி பொறியியல் கல்லூரி!</p>
<p class="content">''மனத்தளவில் குழந்தைகளாகவே வரும் மாணவர்களை நெறிப்படுத்துவதில் எங்களுக்கும் அதிக பொறுப்புகள் உண்டு. அவர்களைப் பக்குவப்படுத்த ஒரே வழி ஆன்மிகம்தான். சரியானபடி அவர்களை அதில் இணைத்து விட்டால் போதும்! நாங்களும் இந்த அடிப்படையிலேயே எங்கள் மாணவர்களை வழிநடத்துகிறோம்'' என்கிறார், கல்லூரியின் மாணவர் சேர்க்கைப் பிரிவு தலைவர் விதுர்.</p>
<p style="text-align: center"><img alt="" align="middle" width="600" height="442" src="http://www.vikatan.com/sakthi/2014/05/yzuzyz/images/p88.jpg"></p>
<p class="content">அவர் சொல்வதை ஆமோதிப்பதாகவும், நம்மை ஆச்சரியப்படுத்துவதாகவும் உள்ளன, இந்தக் கல்லூரி மாணவர்களின் செயல்பாடுகள்.</p>
<p class="content"><span style="color: #ff0000"><strong>''எங்கள்</strong></span> ஊருக்கு சொர்க்கமும் ஈடாகாது, தெரியுமா?'' என்று ஆரம்பித்து, சிதம்பரத்தை யும், தில்லை காளியையும் பற்றி விவரித்தார் மெக்கானிக்கல் மாணவர் தினேஷ்:</p>
<p class="content"><img alt="" align="right" width="200" height="190" src="http://www.vikatan.com/sakthi/2014/05/yzuzyz/images/p88a.jpg">''எங்க ஊர் பெயரைக் கேட்டதுமே நடராஜர்தான் நினைவுக்கு வருவார். சிவனுக்கும் காளிதேவிக்கும் ஆடல் போட்டி நடந்ததும், காளி தோற்றுப்போன கதையும் தெரியும்தானே? அப்ப, அம்பாளைக் குளிர்விக்க குங்கும அபிஷேகம் நடந்ததாம். அதை உணர்த்துற விதமா, இன்னிக்கும் எங்க ஊரு தில்லைக்காளிக்கு குங்கும அபிஷேகம் செய்வது வழக்கம். வரப்ரசாதியான தெய்வம். அம்மனின் காலில் சங்கிலி கட்டப் பட்டிருக்கும். அம்மன் தன் காலால் தலையைத் தொட்டுவிடக் கூடாது என்பதற்காக இப்படி சங்கிலியால் கட்டி வைத்திருக்கிறார்களாம்! சிதம்பரம் போனால், ஒருமுறை தில்லை காளியம்மன் கோயிலுக்குப் போயிட்டு வாங்க!''</p>
<p class="content"><span style="color: #ff00ff"><strong><img alt="" align="left" width="150" height="228" src="http://www.vikatan.com/sakthi/2014/05/yzuzyz/images/p88b.jpg">''கல்லூரிக்குள்</strong></span> நுழைந்ததும் முதல் வணக்கம் இந்தப் பிள்ளையாருக்குத்தான்'' என்கிறார், மெக்கானிக்கல் 3-ம் ஆண்டு படித்துவரும் மாணவர் தினேஷ். இவருக்கென்று தனியே பெயர் எதுவும் கிடையாதாம்! அவரவருக்குப் பிடித்த பெயரைச் சொல்லி வழிபடுகிறார்கள். புஜ்ஜி விநாயகர், பட்டு விநாயகர், மூஞ்சூர் செல்லம்... இப்படி நீள்கிறது, மாணவர்கள் இவருக்கு வைத்திருக்கும் செல்லப்பெயர்களின் பட்டியல்.</p>
<p class="content"><span style="color: #ff0000"><strong>''பாபாதான் </strong></span>எனக்கு எல்லாமே!'' என்கிறார் கம்ப்யூட்டர் சயின்ஸ் மாணவி ஆதித்யா. தனது பர்ஸில் இருந்து ஷீர்டி ஸ்ரீசாயிபாபாவின் படம் ஒன்றை எடுத்துக்காட்டியவர், அந்தப் படம் குறித்த தகவலை பயபக்தியோடு பகிர்ந்துகொண்டார்.</p>
<p class="content">''நான் 9-ம் வகுப்பு படிக்கும்போது அம்மாவுக்கு உடம்பு சரியில்லாம போயிடுச்சு. வலிப்பு அதிகமாகி, ஹாஸ்பிட்டல்ல சேர்த்து இருந்தோம். பிழைப்பாரா மாட்டாரான்னு <img alt="" align="right" width="120" height="196" src="http://www.vikatan.com/sakthi/2014/05/yzuzyz/images/p88c.jpg">எல்லோரும் கவலையா இருந்தாங்க. அப்ப, நீளமான அங்கி அணிஞ்சிருந்த ஒரு தாத்தா என் அருகில் வந்து, 'கவலைப்படாதே! உன் அம்மாவுக்கு ஒண்ணும் ஆகாது’ன்னு சொல்லிட்டுப் போயிட்டார். அங்கிருந்த வேறு யாரும் அவரைப் பார்த்ததா தெரியலை.விஷயத்தை அப்பாகிட்ட சொன்னேன். 'பாபாதான் வந்துட்டு போயிருக்கார்’ன்னு சொன்னார். நான் சிலிர்த்துப்போனேன். அந்தப் பெரியவர் சொன்ன மாதிரியே அம்மாவும் சீக்கிரமே குணமாகிட்டாங்க. அப்போ மட்டுமில்ல... இன்னும் பல சந்தர்ப்பங்கள்லயும் பாபா வோட அருளை அனுபவ பூர்வமா உணர்ந்திருக்கேன். இங்கே முதல் நாள் காலேஜுக்கு வரும்போது பதற்றத்தோடவும் பயத்தோடவும் வந்தேன். அப்பவும் அதே போல ஒரு தாத்தா வந்து, ஒரு படத்தை என்னிடம் கொடுத்து 'பயப்படாதே’ன்னு சொல்லிட்டுப் போனார். அந்தப் படம்தான் இது!''</p>
<p class="content"><span style="color: #ff0000"><strong>கல்லூரி</strong></span> ரோட்டரி சங்கம் மூலமாக நிர்வாகத்தினருடன் இணைந்து இந்தக் கல்லூரி மாணவர்கள் பல நல்ல விஷயங்களைச் செய்து வருகிறார்கள். அதில் குறிப்பிடத்தக்கது, 'ஈகை’ என்ற தலைப்பில் இவர்கள் செய்த வஸ்திர தானம். வீட்டில் உபயோகத்தில் இல்லாத துணிமணிகளை, உடைகளைச் சேகரித்து வந்து, ஆதரவற்ற வர்களுக்கும் ஏழைகளுக்கும் வழங்கியிருக்கிறார்கள். மேலும், இலவச மருத்துவ முகாம், இலவச பல் சிகிச்சை முகாம் எனப் பல சத்காரியங்களை இவர்கள் செய்துவருவது ஹைலைட்!</p>
<p style="text-align: center"><img alt="" align="middle" width="600" height="583" src="http://www.vikatan.com/sakthi/2014/05/yzuzyz/images/p88de.jpg"></p>
<p class="content"><span style="color: #ff0000"><strong>''பாட்டும்</strong></span> வயலினும் எனக்கு ரொம்ப இஷ்டம்!'' என்கிறார், ஆர்க்கிடெக்சர் மாணவி சுகன்யா. இருக்காதா பின்னே? பிரபல வயலின் கலைஞர் குன்னக்குடி வைத்தியநாதனின் பேத்தி ஆயிற்றே!</p>
<p class="content"><img alt="" align="right" width="200" height="165" src="http://www.vikatan.com/sakthi/2014/05/yzuzyz/images/p88d.jpg">''எங்க தாத்தாவுக்கு பிடித்த தெய்வம் சிவன். எங்கள் குல தெய்வம் வைத்தீஸ்வரன்கோயில் ஈஸ்வரன்தான். நெற்றி நிறைய திருநீறும், பெரிய குங்குமமும்தான் தாத்தாவின் டிரேட் மார்க்! தன்னோட நல்ல நிலைமைக்கு அதுதான் காரணம்னு சொல்வார். திருவையாறு தியாகபிரம்ம சபையின் செயலாளராகவும், தமிழ்நாடு இயல் இசை நாடக மன்றத்தின் தலைவராகவும் இருந்திருக்கார். சின்ன வயசுல, தாத்தாகூட நானும் திருவையாறு போவேன். தாத்தா சொல்லிக்கொடுத்த பஞ்ச ரத்ன கீர்த்தனை களை எல்லோருடனும் சேர்ந்து பாடுவேன். அற்புதமான அனுபவம் அது! 'ராக ஆராய்ச்சி மையம்’னு ஓர் அமைப்பை ஏற்படுத்தி, இசையால் நோய்களைக் குணமாக்க முடியுமான்னு ஆய்வு செய்திட்டிருந்தார் தாத்தா.  'உனக்குப் பிடித்ததைச் செய்’னு தாத்தா சொல்லியதையே ஃபாலோ பண்ணிட்டிருக்கேன்'' என விவரிக்கும் சுகன்யாவுக்கு ஓவியம் வரைவதிலும் ஆர்வம் உண்டு. அவர் வரைந்த சங்குப்பிள்ளையார் ஓவியம் இது.</p>
<p class="content"><span style="color: #ff0000"><strong>''மாதா</strong></span> பிதா குரு தெய்வம்னு சொல்வாங்க. எங்க டீச்சர்ஸ்தான் எங்களுக்கு தெய்வம். உதாரணமா... விதுர் சார் பகிர்ந்துகொள்ளும் விஷயங்களும் விளக்கங் களும் எங்களுக்குச் சிறந்த வழிகாட்டுதல்'' என்று கம்ப்யூட்டர் சயின்ஸ் மாணவி ஐஸ்வர்யாவும், ''விவேகாநந்தர்தான் என்னோட குரு. அவரைப் பற்றியும் அவரோட தத்துவங் கள் குறித்தும் என்னோட தாத்தா நிறையச் சொல்லி யிருக்காரு. விவேகாநந்தர் தொடர்பான புத்தகங்களைச் சேகரிச்சு பொக்கிஷமா வெச்சிருக்கேன்'' என்று மாணவி வந்தனாவும் பகிர்ந்துகொண்டார்கள்.</p>
<p style="text-align: right"><span style="color: #ff0000"><strong>- இ.லோகேஸ்வரி </strong></span></p>
<p style="text-align: right"><span style="color: #ff0000"><strong>படங்கள்: பா.ஓவியா</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கலகல கடைசிப் பக்கம்   </div>
<div class="subtitle1">நாடகமே உலகம்!</div>
<div class="subtitle2">வீயெஸ்வி, ஓவியம்: சசி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>வி</strong></span>மான நிலையத்திலிருந்து வெளியே வந்துகொண்டிருந்த நண்பரையும் அவரின் மனைவியையும் பார்த்தபோது, எனக்குத் தூக்கிவாரிப் போட்டது. இருவரும் சக்கர நாற்காலியில் அமர்ந்தபடி, கார் பார்க் நோக்கி வந்துகொண்டிருந்தார்கள்.</p>
<p class="content">நண்பரின் மனைவி வீல் சேரில் வருவதைப் புரிந்துகொள்ள முடிந்தது. ஆர்த்தரைடீஸ் நோயாளி அவர். நடப்பதில் சிரமம் இருந்திருக்கும்; வீல் சேர் தேவைப்பட்டிருக்கலாம். ஆனால், நண்பருக்கு என்ன ஆச்சு? தினமும் விடியற்காலை 4 மணிக்கு, பூங்காவின் சிமென்ட் பாதையில் வேக வேகமாக இருபது சுற்றுக்கள் வரை நடக்கும் பேர்வழியாயிற்றே அவர்!</p>
<p class="content">வீட்டிலும் மனுஷர் ஒரு நிமிஷம் சும்மா இருக்க மாட்டார். ஸ்டூல் போட்டு ஏறி, சுவர் கடிகாரத்துக்கு சாவி கொடுப்பார்; பரண் மீது ஏறி டிரங்க் பெட்டியைக் குடைவார்; கொல்லைப்புறம் சென்று, கிணற்றின் கைப்பிடிச் சுவர்மீது ஏறி நின்று, மரத்திலிருந்து சப்போட்டா பறிப்பார். பொழுது போகாவிட்டால், மொட்டை மாடி தண்ணீர் டாங்க்கை ப்ளீச்சிங் பவுடர் போட்டுச் சுத்தப்படுத்துவார். இத்தனைக்கும் நண்பருக்கு வயது 60 ப்ளஸ்!</p>
<p class="content"><img align="right" width="300" height="323" alt="" src="http://www.vikatan.com/sakthi/2014/05/yzuzyz/images/p98.jpg">இப்போது ஏன் சக்கர நாற்காலி? போன இடத்தில் ஏதேனும் விபத்தா? பாத்ரூமில் வழுக்கி விழுந்து, இடுப்பில் எலும்பு முறிவா? அல்லது லோ ஷ§கர், தலைச்சுற்றல், வர்டிகோ... இப்படி ஏதாவதா?</p>
<p class="content">கார் பார்க் வரை வீல்சேர்கள் உருண்டு வந்துவிட்டன. டிக்கியில் பெட்டிகளை அடுக்கி வைத்தார்கள் ஏர்லைன்ஸ் சிப்பந்திகள். நண்பரும் அவர் மனைவியும் காரில் ஏறி உட்கார உதவினார்கள். முன் சீட்டில் நான் உட்கார்ந்தேன்.</p>
<p class="content">''நீங்க இப்படி வீல் சேர்ல வந்து இறங்குவீங்கன்னு நான் கொஞ்சமும் எதிர்பார்க்கவே இல்லை. போன் பண்ணி என்கிட்டே ஒரு வார்த்தை சொல்யிருக்கலாம். ஒரு இ-மெயிலாச்சும் அனுப்பியிருக்கலாம். ப்ச்... போகட்டும். என்னதான் ஆச்சு உங்களுக்கு? என்ன பிராப்ளம்?'' என்றேன், பின்பக்கம் கழுத்தைத் திருப்பி.</p>
<p class="content">''எனக்கா? பிரச்னையா? நத்திங்!'' என்று சொல்லிக் கடகடவெனச் சிரித்தார் நண்பர்.</p>
<p class="content">''அப்புறம் எதுக்கு உங்களுக்குச் சக்கர நாற்காலி?''</p>
<p class="content">''அது ஒண்ணுமில்லே... வீல் சேர் கேட்டு வாங்கிட்டா பயணத்துல ஒரு பிக்கல் பிடுங்கலும் இருக்காது. உட்கார வெச்சு ஏத்தி, இறக்கிடறான். க்யூவுல நின்னு அல்லல்பட வேண்டாம். முக்கியமா, பேக்கேஜ் கிளியரன்ஸ்போது பெல்ட்ல மிதந்துவரும் பெட்டிகளை எடுக்க முட்டி மோத வேண்டாம். சகலத்தையும் ஏர்லைன்ஸ் ஊழியர்களே பண்ணிடுவாங்க'' என்று விவரித்த நண்பரின் முகத்தில் நிறையவே பெருமிதம்!</p>
<p class="content">ஆனால், நண்பரின் செயல் சாமர்த்தியமானதாகவோ, பெருமைகொள்ளத்தக்கதாகவோ தோன்றவில்லை.</p>
<p class="content">ஊக்கமும் உள்வலியும் உண்மையிற் பற்று மில்லா</p>
<p class="content">மாக்களுக் கோர் கணமும்கிளியே!</p>
<p class="content">வாழத் தகுதி யுண்டோ?</p>
<p class="content">என்ற பாரதியாரின் பாடல் வரிகள் நினைவுக்கு வந்தது.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சித்தத்தைத் தெளிவாக்கும் ஜோதிட சிந்தனைகள்! </div>
<div class="subtitle1">காலக் கணிதத்தின் சூத்திரம்! </div>
<div class="subtitle2">சேஷாத்ரிநாத சாஸ்திரிகள்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #800000"><strong>மி</strong></span>துனம், கன்னி ஆகிய இரண்டு ராசிகளில் ஒன்றில், பிறந்த வேளை (லக்னம்), நட்சத்திரபாதம் (சந்திரன்) இருக்கும் நிலையில், சனி த்ரிம்சாம்சகத்தில் பிறந்தவள் நபும்ஸகமாக அதாவது மூன்றாவது பாலினமாக - அலியாகத் தென்படுவாள். உண்மையில் அலி அல்ல; அலியைப்போல் இருப்பாள். பெண் பாலினத் துக்கான தகுதியை இழந்திருப்பாள்.</p>
<p class="content">ஆண் பெண்ணாக மாறினான், பெண் ஆணாக மாறினாள் என்ற தகவல் நாளேடுகளில் தென்படு வது உண்டு. பிறக்கும் வேளையில் ஆண் அல்லது பெண் உடல் உறுப்புகளில் (வெளித் தோற்றத்தில்) மாறுதல் எதுவும் தென்படாமல், ஆண்மையும் பெண்மையும் அற்ற நிலை உருவாவதை, அலிக்குச் சமம் என்று சொல்லலாம். பும் நபும்ஸகம், ஸ்த்ரீ நபும்ஸகம், அதாவது ஆண் அலி, பெண் அலி என்ற விளக்கங்கள் ஜோதிடத்தில் உண்டு. சனியை ஆண் அலியாகவும், புதனை பெண் அலியாகவும் ஜோதிடம் சொல்லும். ஆண்மையும் பெண்மையும் இருபாலிலும் தென்படும். ஆண்மை தூக்கலாக இருந்தால், அவன் ஆண்; பெண்மை தூக்கலாக இருந்தால், அவள் பெண்; இரண்டும் சமமாக இருந்தால் அலி என்ற விளக்கத்தையும் ஜோதிடம் தரும்.</p>
<p class="content">பெண்மையில் ஆண்மை கலந்திருக்கும் என்று வேதம் சுட்டிக்காட்டும் (ஸ்திரய:ஸதீ:தாஉமே பும்ஸ ஆஹு:). பிரஹன்னளை, சிகண்டி, சகுனி ஆகிய கதாபாத்திரங்கள் அலிகளாகத் தென்பட்டனர். செயல்பாட்டில் ஆண்மையும் பெண்மையும் இருந் தாலும், தகுதியில் அலியாகவே இருந்தார்கள். கொங்கையும் கேசபாசங்களும் பெண்மைக்கு அடையாளம், மீசையும் உடலில் அடர்ந்த ரோமங்களும் ஆண்மைக்கு அடையாளம் என்று சொல்வர் (ஸ்தனகேசவதீ நாரீ லோமச: புருஷ: ஸ்ம்ருத:). மீசை புருஷனின் அடையாளம் என்கிறது வேதம் (யத்ச்மச்ருண: தத்புருஷாணாம்ரூபம்). உள்ளத்தளவில் பெண்ணாக மாறிய ஆணை முழு அளவில் பெண்ணாகவும், ஆணாக மாறிய பெண்ணை முழுமையான ஆணாகவும் மாற்றும் முயற்சியில் விஞ்ஞானம் முனைந்திருக்கிறது. கருவறையில் நிகழும் இந்தப் பாகுபாட்டை, கருவறைக்கு வெளியே நிகழவைப்பதில் முனைப்போடு செயல்பட்டு, இயற்கையை எதிர்த்து வெல்லத் துடிக்கிறது விஞ்ஞானம். இதில் ஆராய்ச்சியாளர்களுக்கு எந்தப் பாதிப்பும் இல்லை; மக்களுக்கே பாதிப்பு. நரிக்கு விளையாட்டு, நண்டுக்கு பிராணாவஸ்தை!</p>
<p class="content"><img align="right" width="160" height="330" alt="" src="http://www.vikatan.com/sakthi/2014/05/yzuzyz/images/p94b.jpg">கருவறை நீரில் விழுந்த ஆண் வீரியம், முதல் வாரத்தில் கலலமாகத் தென்பட்டு, அடுத்த வாரத்தில் ஆண், பெண், அலி என்ற நிலையை சுட்டிக் காட்டிவிடும் (பிண்டம் பேசி அர்புதம்). அதற்குத் தோதாக வளர்ந்த பிறகு, அந்தக் கருவறை மாற்றத்தை மாற்றியமைக்கும் முயற்சி நம்பிக்கைக்கு உகந்தது அல்ல! படைப்பின் ஆரம்ப காலத்திலேயே இம்மூன்று பாலினங் களும் தென்பட்டு வளர்ந்து வருகிறார்கள். மகாபாரத அரவானின் துணைவியர் அப்படித்தான் இருந்தார்கள். அரவாணிகள் என்ற இனத்தை எவரும் ஆராய்ச்சியால் மாற்ற முயற்சிக்கவில்லை. பிறப்பில் பெண்மை தென்பட்டாலும், பெண்மையற்றவளாக இருப்பாள் என்ற தகவலைச் சொல்ல வந்திருக்கிறது ஜோதிடம்.</p>
<p class="content">சனியின் குணாதிசயங்களை விளக்கும் ஜோதிடம், குறிப்பாக தாமஸ குணத்தை அவனது இயல்பாகச் சொல்லும். செயலில் சுணக்கம், அறியாமை, மோகம், சோம்பல், உள்ளதை உள்ளபடி பார்க்காமல், ஒன்றை மற்றொன்றாகப் பார்க்கும் எண்ணம், ஆவரணம் அதாவது மறைவு ஆகியன தாமஸ குணத்தில் அடங்கும். அதற்கு இசைவாக, வீரமும் வெட்கமும் இருக்காது. தரம் தாழ்ந்த செயலில் ஈடுபடத் தயங்காது. அங்கே பெண்மையின் வெட்கம் இருக்காது. நேர்வழியில் எதிர்க்க இயலாத நிலையில், மறைமுகமான வழியில் எதிர்க்க முற்படும். ஆண்மைக்கான வீரம் குன்றியவர்களில் மறைமுகமாக எதிர்க்கும் குணம் தலைதூக்கும். சகுனியிடம் இதைக் காணலாம். சிகண்டியிடமும் பிருஹன்னளையிடமும் ஆண்மையின் வீரமும், பெண்மையின் வெட்கமும் தென்படவில்லை. இந்த இயல்புகளை சனியின் பங்காக எடுத்துரைக்கிறது ஜோதிடம். ஆகவே, அலி என்று சொல்லாமல், 'அலிக்குச் சமமானவளாக இருப்பாள்’ என்று விளக்கியது.</p>
<p class="content">ஆணாக இருந்தும் அவன் ஆண்மையின் உணர்வையும், பெண்ணாக இருந்தும் அவள் பெண்மையின் உணர்வையும் முழுமையாக உணர இயலாமல் போவதே அலிக்குச் சமம் என்கிறது. துரதிர்ஷ்டவசமாக, திருமணத்தில் இணைந்த மனைவி அலிக்குச் சமமாக இருந்தால், ஒரு குழந்தையைத் தத்தெடுக்கப் பரிந்துரைக்கிறது தர்மசாஸ்திரம். விலங்கினங்களின் இனப் பெருக்கத்துக்கு மாற்று வீரியத்தைப் பயன்படுத்திப் பழக்கப்பட்ட மனம், பண்பை மறந்து வீரிய (விந்து) வங்கியையும், வாடகைத் தாயையும் நாடுகிறது. அதன் மூலம், வாழ்க்கைத் துணை அலி பண்புடன் அமைந்ததால் ஏற்பட்ட குறையை நேர்செய்கிறது. ஒன்றை இழந்து ஒன்றை ஏற்பதை சாதனையாகப் பார்க்கிறது அது.</p>
<p class="content">வீக்கத்தின் வளர்ச்சி ஏற்புடையதல்ல. வளர்ச்சியானது ஊட்டச்சத்தால் அமையவேண்டும். மனத்தை மறந்து உடம்பில் நிகழும் மாறுபாட்டுக்கு மட்டும் ஆராய்ச்சியில் வழிவகைகளைக் கண்டு சரிசெய்வது, சிறந்த வழி அல்ல. மனம்தான் துயரத்தையும் இன்பத்தையும் உணர்கிறது. உடம்பை சீராக இயங்கவைத்தாலும் குறையை நிறை ஆக்கினாலும் மனத்துக்கு அமைதியும் சந்தோஷமும் அளிப்பதில் ஏமாந்து போனால், ஆராய்ச்சி சாதனையாகாது. இயற்கையை வெல்லும் முயற்சி தோல்வியுறும். இயற்கையை நாம் சரியான முறையில் பயன்படுத்தினால் மகிழ்ச்சியில் திளைக்கலாம்.</p>
<p class="content">அன்றைய நாளில் செல்லப்பிராணிகளைக் குழந்தைகள் போல் பார்த்தது மனம். இப்போது, குழந்தைகளைச் செல்லப்பிராணிக ளாகப் பார்க்கிறது. இதுபோன்ற விபரீத மன மாற்றத்துக்கு சனியின் பங்கு உண்டு என்கிறது ஜோதிடம். பாசமும் அன்பும் அகன்று, காப்பாளனாகச் செயல்படும் எண்ணம் வந்துவிட்டது.</p>
<p class="content">சூரியனிடம் இருந்து வெளிவந்த கிரகம் சனி என்பர். சூரியனின் 'சாரம்’ என்ற கருத்தில் சூரியனின் புதல்வனாகச் சித்திரிக்கும் ஜோதிடம். அப்பாவின் சாரம் மகன் என்பதால் சூரியபுத்திரன், சௌரீ என்றெல்லாம் சனிக்குப் பெயர்கள் உண்டு. அதற்காக, குடும்ப வாழ்வில் நாம் சந்திக்கும் அப்பா, பிள்ளை உறவில் தென்படும் நிகழ்வுகளை சூரியனிலும் சனியிலும் ஒட்டவைத்துப் பலன் சொல்வதில் ஜோதிடத்துக்கு உடன்பாடு இல்லை.</p>
<p class="content"><img align="right" width="220" height="249" alt="" src="http://www.vikatan.com/sakthi/2014/05/yzuzyz/images/p94c.jpg">சூரியனைவிட வெப்பத்தில் அதிகமானவன் சனி என்பது கவனத்துக்குரியது. அந்த வெப்ப மிகுதி வறட்சிக்குக் காரணமாகி, ஆண்-பெண் இரு பாலினத்தையும் மறையச் செய்தது. மகனின் சிந்தனையில் வறட்சியைப் பார்க்கும் தாய், 'அட சனியனே!’ என்று அலுத்துக்கொள்வாள். நீரை உறிஞ்சுவதில் வெப்பமும் காற்றும் திறமை பெற்றவை. வெப்பம் உறிஞ்சினால் வயல் பாளம் பாளமாக வெடித்துவிடும். காற்று உறிஞ்சினால் வயலில் வெடிப்பு இருக்காது. நன்மையையும் தீமையையும் தாட்சண்யம் இல்லாமல் ஒருசேர வழங்கி, வாழ்வையும் தாழ்வையும் சந்திக்க வைப்பான் சனி.</p>
<p class="content">16 வழிகளில் பலம் பெற்ற சனி, பதினாறும் பெற்றுப் பெருவாழ்வு வாழ வைப்பான். பலம் குன்றிய சனி, விகிதாசாரப்படி இரண்டை யும் வழங்குவான். முற்றிலும் பலமிழந்தும், மற்ற கிரகங்களின் ஒத்துழைப்பும் இல்லாமல், எதிரிடையான கிரகங்களின் சேர்க்கை, பார்வை பெற்ற சனி துயரத்தில் ஆழ்த்திவிடுவான்.</p>
<p class="content">சனி என்றாலே தீமையை விளைவிப்பவன் என்ற எண்ணத்தை மக்கள் மனத்தில் திணித்திருக்கிறார்கள், பிற்காலத் தில் வந்த ஜோதிட மேதைகள். செவிவழித் தகவல்களும், புராணக் கதைகளும் அந்த மேதைகளை மேளதாளம் போட்டு ஊக்குவிக்கின்றன.</p>
<p class="content">ஒற்றைப்படை(மிதுனம்) ராசியில் முதல் 5 பாகைகளுக்கு மேல் 10 பாகைகள் வரை சனியின் த்ரிம்சாம்சகம். இரட்டைப்படை(கன்னி) ராசியில் 20 பாகைகளுக்கு மேல் 25 வரை ஐந்து பாகைகள் சனி த்ரிம்சாம்சகம். ராசி (மிதுனம், கன்னி) முழுவதும் புதன் பரவியிருப்பான். முறையே முதல், 2-வது ஹோரையில் சூரியன் இருப்பான். முறையே முதல், கடைசி த்ரேக்காணங்களில் புதனும் சுக்கிரனும் பங்கு பெறுவார்கள்.</p>
<p class="content">இவர்களுடன் இணைந்த சனி த்ரிம்சாம்சகம் அவளது இயல்பை அலிக்குச் சமமாக மாற்றி அமைத்தது என்று விளக்குகிறது ஜோதிடம். இங்கு சூரியன், சனி என்ற இரண்டு வெப்பக் கிரகங்கள்; புதன், சுக்கிரன் என்று இரு தட்பக்கிரகங்கள்; ஒன்றோடு ஒன்று இணைந்து பலனை இறுதியாக்கின. த்ரிம்சாம்சகத்தை எட்டிய சனி, பெண் அலியான புதனின் தொடர்பில், அதில் பிறந்தவளை அலிக்குச் சமமாக மாற்றியது. அலி என்று முற்றுப்புள்ளி வைக்காமல், 'அலிக்குச் சமம்’ என்று சொல்லியிருப்பதால், குறைந்த எண்ணிக்கையில் குழந்தைச் செல்வம் பெற வாய்ப்பு உள்ளது என்று சுட்டிக்காட்டுகிறது.</p>
<p style="text-align: center"><img align="middle" width="600" height="656" alt="" src="http://www.vikatan.com/sakthi/2014/05/yzuzyz/images/p94a.jpg"></p>
<p class="content">சூரியன், சந்திரன் (நட்சத்திர பாதம்) இவர்களது தொடர்பும் சேர்ந்திருப்பதால், 'பலம் பெற்ற சூரிய- சந்திரர்களின் இணைப்பு தென்பட்டால் குழந்தைச் செல்வத்தைப் பெற்றுத் தரவும் இடம் உண்டு’ என்பதைச் சூசகமாக விளக்குகிறது.</p>
<p class="content">அலிக்குச் சமம் என்ற சொல் விகிதாசாரப்படி, தட்பக் கிரகம் வலுத்திருப்பதால், குழந்தைப்பேறு தடைப்படாது என்று பொருள். இன்பத்தின் முழுமை குழந்தைச் செல்வத்தின் தோற்றத்தில் நிறைவு பெறும். இருவரது மகிழ்ச்சியின் முடிச்சு குழந்தைச் செல்வம் என்று சொல்லுவார்கள் (ஆனந்த த்ரந்திரேகோயம் அபத்யமிகிகத்யதெ). 'அலி’ என்பதால் குழந்தை உருவாகாமல் இருப்பதும் உண்டு.</p>
<p class="content">குழந்தை உருவாகவில்லையே என்ற ஏக்கம், இருவருடைய தொடர்பில் முழுமையான இன்பத்தை எட்ட விடாமல் தடுக்கும். இந்த இரண்டின் தாக்கத்தில் மனம் தளர்ந்து, கருத்து வேறுபாடு ஏற்பட்டு, துயரத்தில் ஆழ்ந்து அவதியுறவும் செய்யலாம். அதேநேரம், 'அலிக்குச் சமம்’ என்று சொன்னதால், அலியின் மொத்த இயல்பும் அவளில் தென்பட வேண்டும் என்கிற கட்டாயம் இல்லை.</p>
<p class="content">புதனும், சந்திரனும், சுக்கிரனும் பலம் பெற்று இருந்து, சனி பலம் இழந்த நிலையில் தென்பட்டால், அலியின் குறையைத் தென்படாமல் செய்துவிடும். த்ரிம்சாம்சகம் தனிப்பட்ட தகுதியை (இயல்பை) ஏற்படுத்தும் என்கிறது ஜோதிடம். இப்படியிருக்க, மூன்றாம் வரிசையில் இடம்பிடித்த 'யோகத்தை’ மிகைப்படுத்தி, 'வாழ்க்கை வளம் பெருகும்’ என்று விளக்கம் தருவதில் ஜோதிடத்துக்கு உடன்பாடு இல்லை.</p>
<p class="content">கஜகேசரி யோகம் குருசந்திர யோகம், போன்ற யோகங்களைச் சுட்டிக் காட்டி பொருளாதாரம், குழந்தைச் செல்வம், வேலை வாய்ப்பு ஆகிய அத்தனையும் வளம் பெறும் என்ற விளக்கம், ஆராயாமல் சொன்ன தகவல்கள்.</p>
<p style="text-align: center"><img align="middle" width="600" height="718" alt="" src="http://www.vikatan.com/sakthi/2014/05/yzuzyz/images/p94.jpg"></p>
<p class="content">'தெய்வஞ்ஞன்’ என்று ஜோதிடனை பெருமையாக அழைக்கும் ஜோதிடம். 'தெய்வம்’ என்ற சொல்லுக்கு முற்பிறவி யில் ஈட்டிய செயல்பாடு (கர்மவினை) என்று பொருள் (தெய்வம் த்ருஷ்டம் பாக தேயம் பாக்யம்...). கண்ணுக்குப் புலப்படாத கர்மவினையை அதிர்ஷ்டம் (கண்ணால் பார்க்க இயலாதது) என்று சொல்லும்.</p>
<p class="content">கர்மவினை வலுவுற்று இருந்தால், அதைத் தடுக்கும் முயற்சியில் தோல்வி அடைந்துவிடுவோம். வலுக்கட்டாயமாக நம்மில் திணிக்கப்படும்போது அதை 'விதி’ என்று அழைக்கும்.</p>
<p class="content">நமது முயற்சி வலுவான கர்மவினையை வலுவிழக்கச் செய்யும்போது, முயற்சி வென்று கர்மவினை படுத்துவிடும். இதையே உழைப்பு, செயல்திறன், சாமர்த்தியம், தகுதி எனச் சொல்லும்.</p>
<p class="content">இவை அத்தனையையும் அறிந்தவன் 'தெய்வஞ்ஞன்’. ஆகையால், துன்பத்திலிருந்து மக்களை விடுவிக்க, ஜோதிட விளக்கங்களை ஆழமாக ஆராய்ந்து, மக்களுக்கு சேவை செய்யும் பெரும் வாய்ப்பு ஜோதிடருக்கு மட்டும்தான் கிடைத்திருக்கிறது. எனவே, நுனிப்புல் மேயாமல் செயல்படுவது மக்களுக்கும் ஜோதிடத்துக்கும் நல்லது.</p>
<p style="text-align: right"><span style="color: #ff0000"><strong>- சிந்திப்போம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அருட்களஞ்சியம்</div>
<div class="subtitle1">ஸ்ரீராமாநுஜ விஜயம்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ஏ</strong></span>றக்குறைய 940 வருஷங்களுக்கு முன்பு ஸ்ரீபெரும்புதூரில், ஸ்ரீகேசவசோமயாஜி-காந்திமதி தம்பதிக்குத் திருக்குமரனாக அவதரித்தார் ஸ்ரீராமாநுஜர். இந்தத் தெய்விகக் குழந்தையை இளையாழ்வார் என்று நாமரகணம் செய்து அழைத்தனர் பெற்றோர்.</p>
<p class="content">உரிய காலத்தில் யாதவப் பிரகாசரின் குருகுலத்தில் மாணாக்கனாகச் சேர்ந்த இளையாழ்வார், சிறிது பயிற்சிக்குப் பிறகு தமது குருவே கண்டு வியந்து பொறாமை கொள்ளக் கூடிய விதத்தில் ஞான ஒளி வீசத் தேர்ச்சி பெற்றார். பொறாமைத் தீ பற்றியெரிந்தபோது, யாதவப் பிரகாசருக்கு இளையாழ்வாரை ஒழித்து விடுவதைத் தவிர, வேறு வழி தோன்றவில்லை. நயவஞ்சகமாகக் காசி யாத்திரைக்குத் திட்டம் போட்டு, விந்திய மலைச்சாரலில் இளையாழ்வாரை விண்ணுலகுக்கு அனுப்ப வழிவகைகளையும் வகுத்து விட்டார். ஆனால் இளையாழ்வார் பக்கம் தெய்வானுக்கிரகம் பூரணமாக இருந்தது.</p>
<p class="content">பரந்தாமனும் தேவியும் விந்தியமலைச்சாரலுக்கு வேடவ தம்பதியாக வந்து, இளையாழ்வாரை அழைத்துக்கொண்டு போய், காஞ்சிக்கு அருகில் உள்ள ஒரு சோலையில் விட்டுவிட்டு மறைந்தனர்.</p>
<p class="content">இந்தச் சம்பவத்துக்குப் பின்னரே இளையாழ்வாரின் காஞ்சிபுர வாசம் ஆரம்பமாகியது.</p>
<p style="text-align: center"><img align="middle" width="420" height="618" alt="" src="http://www.vikatan.com/sakthi/2014/05/yzuzyz/images/p59.jpg"></p>
<p class="content">காஞ்சியில் வரதராஜப் பெருமாளின் பரம பக்தனாக இருந்து சேவை செய்து வந்தபோது ஆளவந்தாரைச் சந்திக்கும் பாக்கியம் இளையாழ்வாருக்குக் கிடைத்தது.</p>
<p class="content">இருவரும் நேரில் உரையாடவில்லை. ஆனால் இருவர் மனமும் ஒன்றோடொன்று பிணைந்தது. இதற்கு அடையாளமாகவே, தமது இறுதிக் காலத்தில் ஆளவந்தார் இளையாழ்வார் சிந்தனையிலேயே இருந்து, தமது சீடர்களை அனுப்பி, அவரை ஸ்ரீரங்கத்துக்கு அழைத்து வரும்படிப் பணித்தார்.</p>
<p class="content">இளையாழ்வார் விரைந்து சென்ற சமயம் ஆளவந்தார் பரகதி அடைந்துவிடவே, அவர் மனத்திலிருந்த அபிலாஷைகளை ஊகித்து உணர்ந்து கொண்டு, அவர் விட்டுச் சென்ற புனித காரியங்களை இளையாழ்வார் தாமே மேற்கொண்டார்.</p>
<p style="text-align: center"><img align="middle" width="450" height="967" alt="" src="http://www.vikatan.com/sakthi/2014/05/yzuzyz/images/p59b.jpg"></p>
<p class="content">அப்போது வைஷ்ணவப் பிரசாரம் தமிழகத்தில் தீவிரமாயிருந்தது. ஆழ்வாராதிகளின் திவ்யப் பிரபந்தம் தமிழ் வேதம் எனக் கருதப்பட்டது. பண்டிதர்களும், பரம பக்த சிகாமணிகளும் வைஷ்ணவம் நாட்டில் பரவ வேண்டி அரும்பாடு பட்டுக் கொண்டிருந்தார்கள். இளையாழ்வாரின் திருவுள்ளத்திலும் அந்தக் காற்று வீசத் தொடங்கியது.</p>
<p class="content">மகாபூர்ணா என்ற பெரிய நம்பி இளையாழ்வாருக்குப் பஞ்சசம்ஸ்காரங்களைச் செய்து அவரை வைஷ்ணவராக்கினார்.</p>
<p class="content">இந்தச் சம்பவத்துக்குப் பிறகு, இளையாழ்வாரின் வாழ்க்கையில் ஒரு முக்கிய திருப்பம் ஏற்பட்டது. கிரஹஸ்தாசிரமத்தைத் துறந்து சந்நியாசாச்ரமத்தை மேற்கொண்டு, ஸ்ரீராமாநுஜர் என்ற திவ்ய நாமத்தோடு ஸ்ரீரங்கம் சென்று, ஆளவந்தாரின் கடைசிக் கால விருப்பங்களை நிறைவேற்றுவதில் தமது காலத்தின் பெரும் பாகத்தைச் செலவழித்தார்.</p>
<p style="text-align: center"><img align="middle" width="450" height="921" alt="" src="http://www.vikatan.com/sakthi/2014/05/yzuzyz/images/p59c.jpg"></p>
<p class="content">சம்ஸ்கிருதத்திலும், தமிழிலும் தேர்ச்சி பெற்ற ஞான பண்டிதர்களை ஒன்று திரட்டி, வேத, உபநிஷத்துக்கள் குறித்தும், பிரபந்தம் குறித்தும் சம்வாதம் செய்து ஆராய்ச்சிகள் நடத்தினார். தாமே சிலவற்றிற்கு பாஷ்யங்களும் செய்தருளினார். பிரும்ம சூத்திரத்திற்கும் கீதைக்கும் அவர் செய்த பாஷ்யங்கள் பிரசித்தமாயுள்ளன.</p>
<p class="content">நாலாயிர திவ்யப் பிரபந்தத்தின் முடிவில் சேர்க்கப்பட்டுள்ள ஸ்ரீராமாநுஜ நூற்றந்தாதி திருவரங்கத்து அமுதனார் என்ற ஒரு சிஷ்யரால் உருவாக்கப்பட்டு, ஸ்ரீ ராமாநுஜர் முன்னிலையில் அரங்கேற்றப் பெற்று, அவர் ஆக்ஞையையொட்டி நாலாயிரப் பிரபந்தத்தின் முடிவில் சேர்க்கப்பட்டது.</p>
<p style="text-align: center"><img align="middle" width="415" height="660" alt="" src="http://www.vikatan.com/sakthi/2014/05/yzuzyz/images/p59d.jpg"></p>
<p class="content">இவ்வாறெல்லாம் விரிவான முறையில் விசிஷ்டாத்வைத பிரசாரத்தைச் செய்து பக்தகோடிகளின் எண்ணிக்கையை பெருக்கி வந்த ஸ்ரீராமாநுஜரின் ஸ்ரீரங்கவாசம் திடீரென்று முற்றுப் பெற்று, மைசூர் மேல் கோட்டையில் ஆரம்பமாகி, அங்கே சுமார் இருபது வருஷ காலம் ஓடியது. <img align="right" width="300" height="322" alt="" src="http://www.vikatan.com/sakthi/2014/05/yzuzyz/images/p59e.jpg">திருநாராயணபுரத்தில் கோயில் கொண்ட விக்கிரக வடிவான 'சம்பத் குமாரன்’ அந்த சமயம் முஸ்லிம் மன்னன் ஒருவனுடைய அரண்மனையில் அஞ்ஞாத வாசம் செய்து கொண்டு இருந்ததைக் கண்டுபிடித்து எடுத்துவந்து, யதாஸ்தானத்தில் பிரதிஷ்டை செய்தார் ஸ்ரீராமாநுஜர்.</p>
<p class="content">மீண்டும் ஸ்ரீரங்கத்தில் ஸ்ரீராமாநுஜரின் வாழ்க்கை தொடர்ந்தது. நூற்று இருபது வயது வரை வாழ்ந்து, வைஷ்ணவ சம்பிரதாயம் நீடித்து வளர வேண்டியதற்கான சிறந்த ஏற்பாடுகளைச் செய்த பிறகு, தமது சிஷ்யன் பராசரரிடம் தமது பொறுப்புக்களைக் கொடுத்துவிட்டு திவ்ய சமாதியடைந்தார்.</p>
<p class="content">ஸ்ரீராமாநுஜரின் ஜீவிய காலத்திலேயே அவரது விக்கிரகங்களும் சிலைகளும் சிஷ்யர்களால் தயாரிக்கப்பெற்று பல்வேறு இடங்களில் பிரதிஷ்டை செய்யப்பட்டன. அவற்றில் ஸ்ரீரங்கம்- 'தானான திருமேனி’, மேல்கோட்டை- 'தானுகந்த திருமேனி’, ஸ்ரீபெரும்புதூர் - 'தமர் உகந்த திருமேனி’ ஆகிய மூன்று விக்கிரகங்களையும் ஸ்ரீராமாநுஜரே தழுவி, தமது ஆசிகளோடு அளித்தார்.</p>
<p style="text-align: right"><span style="color: #ff0000"><strong>1957 விகடன் தீபாவளி மலரில் இருந்து </strong></span></p>
<p style="text-align: right"><span style="color: #ff0000"><strong>- விகடன் ஆசிரியர் குழு </strong></span></p>
<p style="text-align: right"><span style="color: #ff0000"><strong>ஓவியங்கள்: கோபுலு</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">‘நாராயணன் படங்கள்... நாற்பது வருட தேடல்!’</div>
<div class="subtitle1">என் கடன் இறைப் பணி செய்து கிடப்பதே..! </div>
<div class="subtitle2">இ.லோகேஸ்வரி </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>நூ</strong></span>ற்றெட்டு திவ்விய தேசங்கள்- வட நாடு, தொண்டை நாடு, சோழ நாடு, பாண்டிய நாடு, மலை நாடு, நடு நாடு ஆகியவற்றில் உள்ள அற்புதமான க்ஷேத்திரங்கள். இவற்றுள் பரமபதம், வைகுண்டம் நீங்கலாக மற்ற தலங்கள் அனைத்தையும் பூவுலகில் தரிசிக்க இயலும். இந்தத் தலங்கள் குறித்த தகவல்களும், அழகிய திருமேனிகளைக் கொண்ட இறைவனின் (உற்ஸவர்) புகைப்படங்களும் நிச்சயம் பொக்கிஷம்தான்!</p>
<p class="content">இவை அனைத்தையும் தரிசிப்பதே மிகப் பெரும் பாக்கியம். அப்படியிருக்க, இவற்றைச் சேகரித்து வைத்திருப்பதோடு, அதிலிருந்து வேண்டுவோருக்கு வேண்டுவதைத் தந்து உதவுவதையே தன் கடமையெனக் கொண்டு ஓர் அன்பர் வாழ்ந்து வருகிறார் என்றால், அது எத்தனைப் பெரிய இறைத் தொண்டு!</p>
<p class="content">அவர், எம்.என்.ஸ்ரீநிவாசன். வயது 70. சென்னை, வேளச்சேரியில் உள்ள அவரின் இல்லத்தில் சந்தித்தோம். வீட்டு ஹாலில் நுழைந்ததும், சுவரே தெரியவில்லை. அப்படி, ஒரு இடம்கூட பாக்கி இல்லாமல், பெருமாளின் வெவ்வேறு விதமான படங்கள் சட்டமிடப்பட்டு, அற்புதமாகக் காட்சியளிக்கின்றன. பெருமாள் மற்றும் வைணவ திருக்கோயில்கள் தொடர்பான புகைப்படங்கள் சேகரிக்கும் இவரது இந்தப் பணி சுமார் 40 வருடங்களாகத் தொடர்கிறதாம்.</p>
<p class="content">நெற்றியில் திருநாமம் துலங்க, வார்த்தைக்கு வார்த்தை பெருமாளின் திருநாமத்தை உச்சரித்தபடியே தன் அனுபவங்களை, தேடல்களைப் பகிர்ந்துகொண்டார் ஸ்ரீநிவாசன்.</p>
<p style="text-align: center"> <img align="middle" width="500" height="543" alt="" src="http://www.vikatan.com/sakthi/2014/05/yzuzyz/images/p56b.jpg"></p>
<p class="content">''சென்னை, திருவல்லிக்கேணி ஸ்ரீபார்த்தசாரதி கோயில் பக்கத்துலதான் எங்க வீடு இருந்துது அதனால, சின்ன வயசுலேருந்தே கோயிலுக்கும் எனக்குமான உறவு ஆரம்பமாயிடுச்சுன்னுதான் சொல்லணும். தாத்தாவுக்கும் அப்பாவுக்கும் கோயில் கைங்கர்யம். அதனாலயே பெருமாளைக் கிட்டே தரிசிக்கிற பாக்கியம் கிடைச்சுது. சின்ன வயசுல கோயிலுக்குப் போறதுங்கறது பொழுதுபோக்கு சமாசாரமா இருந்தாலும், பிறகு கோயிலே கதிங்கற அளவுக்கு மெள்ள மெள்ள எனக்குள்ளே ஒரு தெளிவு வர ஆரம்பிச்சுது. ஒருகட்டத்துல, பெருமாளுக்குக் கைங்கர்யம் பண்றதுதான் உலகத்துலயே மிகப் பெரிய வேலை, மிகப் பெரிய சேவைனு உணர்ந்தேன்.</p>
<p class="content">அந்த நேரத்துலதான் என் நண்பர் கீதாச்சாரி, ஒரு புத்தகம் வெளியிட முடிவு செய்திருந்தார். அந்தப் புத்தகத்துக்கு திவ்ய தேசப் படங்களை அட்டைப்படமா வைக்கணும்னு ஆசைப்பட்டு, அதன்படியே படங்களைச் சேகரிச்சார். அந்தப் புத்தகத்துலதான் என் முதல் கட்டுரை பிரசுரமாச்சு. விஜயவாடா பக்கத்துல இருக்கிற மங்களகிரி ஸ்ரீநரசிம் மரைப் பத்தி எழுதியிருந்தேன். அதுக்கு நல்ல வரவேற்பு கிடைச்சுது. இதுல, கூடுதல் சந்தோஷம் என்னன்னா, எங்களுக்குக் குலதெய்வம் ஸ்ரீநரசிம்மர்தான்!'' என்று நெகிழ்ச்சியுடன் சொல்கிறார் ஸ்ரீநிவாசன்.</p>
<p class="content">''வைஷ்ணவம் பற்றி எல்லாருக்கும் தெரியப்படுத்தணும்; பெருமாளின் பெருமைகளை மக்களுக்குக் கொண்டு செல்லணும். இந்த நினைப்பே என் புத்தி முழுக்க ஓடிக்கிட்டே இருந்துது. அதனால, வைணவக் கோயில்கள் பத்தின விஷயங்களைத் தேடித் தேடி தெரிஞ்சுக்க ஆரம்பிச்சேன். கோயில் படங்கள், ஸ்வாமியோட படங்கள்னு சேகரிக்கத் தொடங்கி னேன். விளையாட்டா ஆரம்பிச்ச அந்த விஷயம் இப்ப மிகப் பெரிய கலெக்ஷனா மாறியிருக்கிறதை நினைச்சா எனக்கே பிரமிப்பா இருக்கு.</p>
<p style="text-align: center"><img align="middle" width="555" height="250" alt="" src="http://www.vikatan.com/sakthi/2014/05/yzuzyz/images/p56.jpg"></p>
<p class="content">இப்படிப் படங்களைச் சேகரிச்சுட்டிருந்த என்னை எழுத்தாளனாக் கினது பெருமாளின் கருணைதான். கோயில்கள் பத்தின தகவல்களும் படங்களுமா பல பத்திரிகைகள்ல எழுதத்  தொடங்கினேன். காலேஜ்ல படிக்கும்போது ஆரம்பிச்ச என் எழுத்துப் பணி, அடுத்தடுத்து சின்னதும் பெருசுமா நிறைய கம்பெனிகள், நிறைய வேலைகள்னு மாறினாலும், இன்னிக்கி வரைக்கும் தொடர்ந்துக்கிட்டுதான் இருக்கு!'' என நெக்குருகிச் சொல்லும் ஸ்ரீநிவாசன், தமிழகம் மட்டுமின்றி பல மாநிலங்களுக்கும் சென்று, அங்கே உள்ள வைணவக் கோயில்கள் குறித்த <img align="right" width="250" height="221" alt="" src="http://www.vikatan.com/sakthi/2014/05/yzuzyz/images/p56a.jpg">தகவல்களையும் படங்களையும் சேகரித்து வைத்திருக்கிறார். இவரின் முயற்சியையும் விருப்பத்தையும் அறிந்த நண்பர்களும் இவருக்குப் பெருமாள் கோயில் படங்களையும், தகவல்களையும் தந்து உதவியுள்ளார்களாம்.</p>
<p class="content">''இப்படித்தான், சென்னை நன்மங்கலம் பக்கத்துல இருக்கிற பெருமாள் கோயில் பத்தி தகவல் சேகரிச்சு, படங்களோடு எழுதினேன். அதுக்குப் பிறகுதான் இப்படி யொரு கோயில் இருக்கறதே எல்லாருக்கும் தெரிஞ்சுது. அப்புறம் அந்தக் கோயிலுக்குத் திரளாக ஜனங்க வர ஆரம்பிச்சதும், திருப்பணிக்கு உதவிகள் கிடைச்சு கும்பாபிஷேகம் நடந்ததும், என் இந்த ஜென்மத்துக் கொடுப்பினை'' என்று நெகிழ்ச்சியுடன் சொல்லும் இவர், ஸ்ரீவைஷ்ணவ மாணிக்க மஞ்சரி, வைணவம் போற்றும் வழிபாடுகள் என இரண்டு புத்தகங்களையும் வெளியிட்டுள்ளார்.</p>
<p class="content">''வைஷ்ணவத்தை உலகுக்கு எடுத்துச் சொன்னதில் ஸ்ரீராமாநுஜருக்கு மிகப் பெரிய பங்கு உண்டு. அதனால், ஸ்ரீராமாநுஜரையே என் குருவாகக் கருதி, ஆன்மிகப் பயணத்தைத் தொடர்ந்துக்கிட்டிருக்கேன். வருகிற 2017-ம் வருஷம், ஸ்ரீராமாநுஜருக்கு 1000-வது ஆண்டு விழா கொண்டாடப்பட இருக்கிறது. அப்போது என்னிடம் உள்ள ஸ்ரீராமாநுஜரின் அத்தனைப் படங்களையும் தொகுத்து ஒரு புத்தகமாக வெளியிட வேண்டும் என்பதே இந்த எளியவனின் ஆசை, விருப்பம், லட்சியம் எல்லாமே!'' என்று சொல்லும்போதே, கண்களில் இருந்து கரகரவென வழிகிறது நீர்.</p>
<p class="content">'என் கடன் இறைப் பணி’ என்று வாழ்ந்தாலும், அவரை வழிநடத்திச் செல்வது ஸ்ரீராமாநுஜரின் மீதான அவரின் குரு பக்தியே என உணர்ந்து சிலிர்த்தோம்.</p>
<p style="text-align: right"><span style="color: #ff0000"><strong>படங்கள்: ரா.மூகாம்பிகை</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சக்தி சங்கமம்</div>
<div class="subtitle1">புராணங்கள் வெறும் கதைகள் அல்ல!</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><u><strong>'தி ஹிந்து கார்ட்டூனிஸ்ட்’ ஓவியர் கேஷவ் - சக்தி விகடன் வாசகர்கள் கலந்துரையாடல்</strong></u></span></p>
<p class="content"><span style="color: #0000ff"><strong>ஆ</strong></span>லிலையில் கண்ணன்! இன்னொருபுறம், அம்மாவிடம் பவள வாய் திறந்து பிரபஞ்சத்தைக் காட்டுகிறது கிருஷ்ணக் குழந்தை. மற்றோர் இடத்தில் காளிங்க நர்த்தனம் செய்கிறது.</p>
<p class="content">கிருஷ்ண கதை மாத்திரமா? பரீட்சித்து மகாராஜாவுக்கு சுகபிரம்மம் கதை சொல்வது முதல், பாற்கடல் சம்பவம், சிவனார் விஷம் அருந்துதல், வராஹ அவதாரம், தூணைப் பிளந்து தோன்றும் ஸ்ரீநரசிம்மம் எனப் பல்வேறு காட்சிகளுடன் ஒட்டுமொத்த பாகவதமும் ஒரே பிரமாண்ட கேன்வாஸில்!</p>
<p class="content">பார்த்ததுமே பிரமித்து நின்றுவிட்டார்கள் நம் வாசகர்கள்.</p>
<p class="content">'சக்தி சங்கமம் - ஓவியர் கேஷவ்வுடன் கலந்துரையாடல்’ என்ற அறிவிப்பைத் தொடர்ந்து ஏராளமான வாசகர்கள் ஆர்வத்துடன் தங்களது கேள்விகளை அனுப்பியிருந்தார்கள். அவற்றில் சிறப்பான கேள்விகளுக்கு உரிய வாசகர்களைத் தேர்வு செய்திருந்தோம். அவர்களுடன் ஒரு ஞாயிற்றுக்கிழமை காலைப் பொழுதில், சென்னை- அடையாறு கிரீன்வேஸ் சாலையில் இருக்கும் ஓவியர் கேஷவ்வின் இல்லத்தில் சங்கமித்தோம்.</p>
<p class="content">பாகவத ஓவியத்தில் இருந்தே துவங்கியது கலந்துரையாடல்.</p>
<p style="text-align: center"><img align="middle" width="420" height="582" alt="" src="http://www.vikatan.com/sakthi/2014/05/yzuzyz/images/p48.jpg"></p>
<p class="content"><span style="color: #ff0000"><strong>''இப்படியும் பண்ண முடியுமான்னு ரொம்ப ஆச்சரியமா இருக்கு சார்! நிறைய காட்சிகள், நிறையச் சம்பவங்கள்... இது என்ன கான்செப்ட் சார்? ஒரே கதையா, அல்லது வேறு வேறு கதைகளை ஒரே தொகுப்பாக வரைந்திருக்கிறீர்களா?'' </strong></span>- சென்னை அரசு கவின் கலைக்கல்லூரி மாணவர் ஏகாம்பரம் ஆர்வத்துடன் கேட்க, புன்னகையோடு விவரிக்கிறார் ஓவியர் கேஷவ்.</p>
<p class="content"><span style="color: #ff0000"><strong>''இ</strong></span>து ஸ்ரீமத் பாகவதத்தில் வரும் காட்சிகள். பாம்பு தீண்டி ஏழு நாட்களில் மரணம் என்பது பரீட்சித்து மன்னனுக்கு உண்டான சாபம். மரணத்துக்குப் பிறகு நற்கதி பெற விரும்பிய அந்த மன்னன் ஏழு நாட்களையும் பயனுள்ளதாகக் கழிக்க விரும்பினான். இந்த நிலையில் சுகபிரம்ம மகரிஷி அங்கு வர, அவர் மூலம் பாகவதக் கதைகளைக் கேட்டு, மன்னன் நற்கதி அடைந்தான்.</p>
<p class="content">பகவான் விஷ்ணுவின் மகிமைகளை, அவதாரச் சிறப்புகளைச் சொல்லும் அற்புதமான பொக்கிஷம் ஸ்ரீமத் பாகவதம். அதில் வரும் சம்பவங்கள்தான் இந்த ஓவியத்தில் உள்ள காட்சிகள்.</p>
<p class="content">ஒருமுறை... 'ஞானமும் வைராக்கியமும் என்னுடைய குழந்தைகள். உலகில் நான் மட்டும் இளைமைப்பொலிவுடன் திகழ, என் குழந்தைகளான ஞானமும் வைராக்கியமும் பொலிவிழந்து, முடிவை நெருங்கும் தறுவாயில் இருக்கிறார்கள். அவர்களை மீண்டும் பொலிவுறச்செய்ய தாங்கள்தான் வழிகாட்ட வேண்டும்’ என நாரதரிடம் புலம்பியதாம் பக்தி. ஆனால் நாரதருக்கும் பதில் சொல்லத் தெரியவில்லை. பிறகு, 'பாகவத சப்தாஹம் ஒன்றே அதற்கு வழி! உயிர்களாகிய ஜீவாத்மா பகவானாகிய பரமாத்மாவுடன் இணைய அதுவே வழிவகுக்கும்’ என்று சூரிய பகவான் உபதேசித்ததாக பாகவத மஹாத்மியம் கூறுகிறது. அத்தனை மகத்துவமானது பாகவதக் கதையைக் கேட்பதும், படிப்பதும்.</p>
<p class="content">இன்னொரு முக்கியமான விஷயம் சொல்கிறேன். ஒவ்வொரு நொடியையும் நன்மையானதாக, நல்ல விஷயங்களில் கழிக்கவேண்டும் எனச் சொல்லித்தருகிறது பரீட்சித்துவின் கதை. ஒரு வகையில் நீங்களும் நானும்கூட பரீட்சித்துதான். எல்லோருக்குமே முடிவு உண்டு என்ற விதிப்பாடு தெரியும். ஆக, கிடைக்கும் ஒவ்வொரு கணத்தையும் பயனுள்ளதாக்கிக் கொள்வோம். என்ன, சரிதானே!''</p>
<p style="text-align: center"><img align="middle" width="554" height="285" alt="" src="http://www.vikatan.com/sakthi/2014/05/yzuzyz/images/p48a.jpg"></p>
<p class="content"><span style="color: #ff0000"><strong>? ''இப்படி ஒரு ஆர்ட்வொர்க் பண்ணணும்னு எப்படி உங்களுக்குத் தோணுச்சு, சார்? இதை வரைவதற்கு எத்தனை நாட்கள் ஆனது?''</strong></span> - இது வாசகி சுகன்யாவின் கேள்வி.</p>
<p class="content"><span style="color: #0000ff"><strong>''கு</strong></span>ஜராத்தில் கேசவ்நாராயணன் டோங்ரே என்ற பெரியவர் பாகவத சாரத்தை மிக அருமையாக அருளியிருக்கிறார். பாகவத சாரம் குறித்த அவரது அருளுரைகள், 'பாகவத ரகசியம்’ எனும் பெயரில் நூலாகவும் வெளிவந்திருக்கிறது. நான் அதைப் படித்திருக்கிறேன். அதேபோன்று, அலகாபாத் அருகே மான்கட் என்ற இடத்தில், கிருபாளு மகராஜ் என்பவரும் பாகவத தாத்பரியத்தை விளக்கிச் சொல்வார். அவரது சொற்பொழிவை டி.வி-யில் ரசித்திருக்கிறேன். இப்போதும் அவரது உரைகள் அவ்வப்போது டி.வி-யில் ஒளிபரப்பாவது உண்டு.</p>
<p class="content">பாகவத சாராம்ச கதைகளை ஏழு நாட்களுக்குச் சொல்வார்கள். இதற்கு 'பாகவத சப்தாஹம்’ என்று பெயர். அற்புதமான இந்த பாகவதக் கதைகளை ஒரே கேன்வாஸில் ஓவியங்களாகத் தந்தால், அதைப் பார்த்து ரசிக்கும் ஒவ்வொரு வருக்கும் பாகவதக் கதையைப் படிக்கும் தூண்டுதல் ஏற்படுமே என்று யோசித்தேன். அதன் விளைவுதான் இந்த ஓவியம்.</p>
<p class="content">மொத்தம் 79 எபிசோட்கள். 2007-ல் ஆரம்பித்தேன். நான்கு வருடங்கள் ஆனது. என்னைப் பொறுத்த வரையிலும் இது இன்னும் முழுமையாகவில்லை என்றே சொல்வேன்!''</p>
<p class="content"><span style="color: #ff0000"><strong>? ''பொதுவாக புராண ஓவியங்களை, அதற்கு உரிய கதைகளை மனத்தில் வைத்து வரைவீர்களா? அல்லது, அதன் தத்துவ- தாத்பரியங்களை ஓவியங்களில் உணர்த்த முற்பட்டது உண்டா?''</strong></span></p>
<p class="content">- வாசகர் ராஜனின் இந்தக் கேள்விக்கு உற்சாகமாகப் பதில் தந்தார் ஓவியர் கேஷவ்.</p>
<p class="content">''முதலில் ஒன்றை உங்களுக்குச் சொல்ல விரும்புகிறேன். இவை எல்லாமே அடையாளங்கள்தான்; ஒருவித சிம்பல்ஸ்தான்! புராணங்கள் சொல்வது வெறும் கதைகள் மட்டுமே அல்ல; ஒவ்வொன்றும் ஒரு தத்துவத்தைச் சொல்லும் எனப் பெரியோர்கள் சொல்வார்கள்.</p>
<p class="content">உதாரணமாக, இந்த ஓவியத்தைப் பாருங்கள். காளிங்க நர்த்தனம். காளிங்கன் எனும் நாகத்தை கண்ணபிரான் அடக்கியருளிய கதையை விளக்கும் ஓவியம் இது. ஆயிரம் தலை கொண்ட நாகபடத்தின் மீது  நடனம் ஆடிய கண்ணன், காளிங்கனின் எந்தெந்த தலையெல்லாம் கர்வத்துடன் தலைதூக்குகிறதோ, அதையெல்லாம் மிதித்து ஆடி அடக்கினான் என்பார்கள் பெரியோர்கள். இந்தக் கதை, கர்வம் கூடாது என்று விளக்குகிறது; கர்வம் கொண்டவன் அழிவான் என்று உணர்த்துகிறது; கர்வத்தை பங்கம் செய்ய அறிவுறுத்துகிறது.</p>
<p class="content">அதேபோன்று, வாமன அவதாரத்தை எடுத்துக்கொள்ளுங்கள். அங்கும் மகாபலியின் கர்வம் அடக்கப்பட்டது. வாமன மூர்த்தி மண்ணை அளந்த பிறகு, ஒரு காலைத் தூக்கி விண்ணளந்தார். அப்போதுதான் அந்த திருப்பாதக் கமலத்தைத் தரிசிக்கும் பேறு பிரம்மனுக்கு வாய்த்ததாம். ஆமாம்! பகவானின் நாபிக்கமலத்தில் பிறந்த நான்முகனுக்கே ஒருபோதும் இறைவனை முழுமையாகத் தரிசிக்கும் வாய்ப்பு அமைந்தது இல்லை; எனில், நாமெல்லாம் எம்மாத்திரம்?!</p>
<p class="content">சரி, விஷயத்துக்கு வருவோம். விண்ணளந்த பாதத்தைத் தனது கமண்டல நீரால் அபிஷேகித்தான் பிரம்மன்; திருப்பாதம் பட்ட அந்த நீர் ஆகாய கங்கையாகப் பரிணமித்து வீழ்ந்தது; அதை சிவனார் தமது திருமுடியில் தாங்கிக்கொண்டார் என்கிறது ஒரு புராணம். இங்கே, இமயத்தை ஈசனின் அம்சமாகக் கருதி வழிபடுவதை கருத்தில் கொள்ள வேண்டும். இமயத்தின் பனிமுடியில்தான் கங்கா பிரவாகம் துவங்குகிறது. இயற்கையை இறையின் குறியீடாகப் புராணம் காட்டுவது எவ்வளவு பொருத்தம் பார்த்தீர்களா?</p>
<p class="content">அதேநேரம், வாமன அவதாரம் முன்னரே நிகழ்ந்தது. ஆனால், பகீரதன் தவத்தால்தான் கங்கா, பூமிக்கு இறங்கினாள். பகீரதன் ஸ்ரீராமனின் மூதாதையர். எனில், பகீரத தவம் நிகழ்ந்தது திரேதா யுகம் ஆயிற்றே என்று வெறும் கதையை மட்டுமே எடுத்துக் கொண்டால் குழப்பமே மிஞ்சும்!''</p>
<p style="text-align: center"><img align="middle" width="450" height="208" alt="" src="http://www.vikatan.com/sakthi/2014/05/yzuzyz/images/p48b.jpg"></p>
<p class="content"><span style="color: #ff0000"><strong>? ''சாமி படங்கள் வரைவது என்றால், விரத கட்டுப்பாடுகள், பிரத்யேக வழிபாடுகள் என்றெல்லாம் சொல்வார்கள். நீங்கள் அப்படி விரத கட்டுப்பாடுகள் கடைப்பிடிப்பது உண்டா?''</strong></span></p>
<p class="content"> - வாசகர் ஸ்ரீதர் ராஜா இந்தக் கேள்வியைக் கேட்டதும், பெரிதாகச் சிரிக்கிறார் ஓவியர் கேஷவ்.</p>
<p class="content"><span style="color: #ff0000"><strong>''உ</strong></span>ண்மையைச் சொல்லிவிடுகிறேன். எனக்கு டிசிப்ளின் கிடையாது. அதாவது, இத்தனை மணிக்கு எழுந்துகொள்ள வேண்டும், இப்படித்தான் இன்னின்ன நாளுக்குள் இதை முடிக்க வேண்டும் என்கிற நேர ஒழுங்குமுறை கிடையாது.</p>
<p class="content">ஒரு படத்தை வரையத் துவங்கும்போது, அதில் மட்டுமே மனத்தை நிலைநிறுத்தினால் போதுமானது என்பது என் எண்ணம். ஆதாரக் குறிப்புகள் இல்லாமல் எந்த ஓவியத்தையும் வரைவது இல்லை.  சில நேரங்களில், குறிப்பிட்ட கட்டம் வரை  ஓவியம் வளர்ந்துவிட்ட நிலையில், அதுகுறித்த புதிய குறிப்புகள் கிடைக்கும். பிறகென்ன... வரைந்ததை அழித்துவிட்டு, மீண்டும் முதலிலிருந்து ஆரம்பிப்பேன்.</p>
<p class="content">அமாவாசை, பௌர்ணமி, விஜயதசமி, ஏகாதசி போன்ற புனிதமான நாட்களில் புதிய ஓவியம் ஒன்றை வரையத் தொடங்குவது என் வழக்கம். ஸ்ரீமத் பாகவத ஓவியத்தை வரையத் துவங்கியதும் ஒரு விஜயதசமித் திருநாளில்தான். மற்றபடி, ஓவியத்துக்காக விரத வழிபாடுகள் என எதுவும் கடைப்பிடித்தது இல்லை.''</p>
<p class="content">கேஷவ் சொல்லிமுடிக்க, வாசகர் செந்தமிழ் செல்வன் மற்றொரு ஓவியத்தைச் சுட்டிக்காட்டிக் கேட்டார்...</p>
<p class="content"><span style="color: #ff0000"><strong>? ''அதென்ன சார், மையமாக கண்ணன்... சுற்றிலும் ஒரு துள்ளலோடு பசுக்கள்..? அதேபோல், அங்கே ஸ்ரீராமனின் அருகில் வித்தியாசமான கோலத்தில் அனுமன்..?''</strong></span></p>
<p class="content">''ஏற்கெனவே சொன்னதுதான்! புராணச் சித்திரிப்புகள் எல்லாமே குறியீடுகள்தான்; ஸிம்பல்கள்தான்! மேலோட்டமாகப் பார்த்தால், கண்ணன் குழலூத, அந்தக் குழலிசை கேட்டு, பசுக்கள் துள்ளிக் குதிப்பதுபோல் தோன்றும்.</p>
<p class="content"><span style="color: #ff0000"><strong><img align="left" width="200" height="289" alt="" src="http://www.vikatan.com/sakthi/2014/05/yzuzyz/images/p48c.jpg"></strong></span>பசுவை ஜீவாத்மாக்களுக்கான குறியீடாகச் சொல்வார்கள். அதேபோன்று கண்ணன் ஆனந்தத்தின் குறியீடு. இறைவனை அடைவதற் கான பக்தி மார்க்கமும் ஆனந்தம். அதன் இலக்கான இறைவனும் ஆனந்தம். அதைக் குறிப்பதே இந்த ஓவியம்.</p>
<p class="content">ஸ்ரீராம ஓவியம், அனுமன் சரணாகதி தத்துவத்தைக் காட்டுகிறது. தன்னை அப்படியே முழுமையாக இறைவனிடத்தில் ஒப்படைப்ப தே சரணாகதி தத்துவம். அதற்குச் சிறந்த உதாரணம் அனுமனும், அவரது தாஸ்ய பக்தி யும்!'' என்று ஓவியர் கேஷவ் சொல்லி முடிக்க...</p>
<p class="content">''அதிலும், அந்தப் படத்துக்கு பார்டர் போன்று ஜாம்பவான் அனுமனின் பலத்தை அவருக்கு எடுத்துரைப்பதில் துவங்கி, அனுமன் கடல் தாண்டுவது, இலங்கையில் சீதாவைத் தரிசிப்பது, தொடர்ந்து லங்கா தகனம் எனக் காட்சிப்படுத்தி, கடைசியில் அவர் ஸ்ரீராமனிடம் வந்து சரணடைவது போன்று வரைந்திருப்பது மிக அற்புதம், சார்! சுந்தரகாண்டத்தை கண்ணெதிரில் காட்டியிருக்கிறீர்கள்'' என்று வாசகர் நாராயணன் பாராட்டினார். மற்ற வாசகர்களும் அதை ஆமோதித்தார்கள்.</p>
<p class="content"><span style="color: #ff0000"><strong>? ''உங்கள் ஓவியங்களில் கண்ணனே அதிகம் இடம்பிடித்திருக்கிறார். மற்ற தெய்வங்கள் அதிகம் இல்லையே, ஏன்?''</strong></span></p>
<p class="content">- இது வாசகர் ஏழுமலை ஆதிகேசவனின் கேள்வி.</p>
<p class="content">''உண்மையைச் சொல்வதென்றால், எனக்குக் கண்ணனை விட ஸ்ரீராமனையே அதிகம் பிடிக்கும்!'' என்று புன்னகைத்தபடி தொடர்கிறார் ஓவியர் கேஷவ்.</p>
<p class="content">''சிறு வயதில், வால்மீகியின் ராமாயணக் கதையை ஓவியமா கத் தீட்ட ஆசைப்பட்டேன். அதன்படி, சிரத்தையாக வரையவும் துவங்கினேன்.</p>
<p class="content">என் தந்தை குருவாக வணங்கும் மகான், புரிசை நடாதூர் கிருஷ்ணமாச்சாரியார். அவரிடம், அதுவரை நான் வரைந்த படங்களைக் காண்பித்து ஆசி வாங்க விரும்பினேன். தந்தையார் அவரைத் தரிசிக்கச் சென்றபோது, நானும் உடன் சென்றேன்.</p>
<p class="content">தந்தை என்னை அவரிடத்தில் அறிமுகம் செய்ததுடன், ஓவியத்தையும் காட்டினார். அவர் அந்த ஓவியம் குறித்து எதுவும் விமரிசிக்கவில்லை. நன்றாக இருக்கிறது என்றோ, திருத்தங்கள் தேவை என்றோ எதுவும் சொல்லவில்லை. இரண்டு முறை அவரைத் தரிசிக்கச் சென்றும் இதுதான் நிலை. மூன்றாவது முறையாகத் தரிசிக்கச் சென்றபோது, ஒற்றை வரியில் அவர் சொன்னார்... 'இனி, நீ கண்ணனை வரை!’ அன்று முதல் கண்ணனை விதம் விதமாக வரையத் தொடங்கினேன்.</p>
<p class="content">இதில் ஆச்சரியமான விஷயம் என்னவென்றால்.. நான் வரையும் மற்ற தெய்வப் படங்கள் எல்லாம் ஏதேனும் ஒருவகையில் வெளியே சென்றுவிடும். அதென்னவோ தெரியவில்லை, கண்ணன் ஓவியங்கள் மட்டும் என் இல்லத்தில் என்னுடனேயே தங்கிவிடும். இதை எப்படிச் சொல்வதென்று தெரியவில்லை. சிலிர்ப்பான விஷயம்தான்!''</p>
<p style="text-align: center"><img align="middle" width="450" height="406" alt="" src="http://www.vikatan.com/sakthi/2014/05/yzuzyz/images/p48d.jpg"></p>
<p class="content">தொடர்ந்து...</p>
<p class="content"><img alt="" align="left" width="10" height="16" src="http://www.vikatan.com/sakthi/2014/05/yzuzyz/images/dotquesio.jpg"> உங்களது கண்ணன் ஓவியங்களில் பெரும்பாலும் புல்லாங்குழல் மிஸ்ஸிங். இதற்குப் பிரத்யேகமாக ஏதாவது காரணம் உண்டா?</p>
<p class="content"><img alt="" align="left" width="10" height="16" src="http://www.vikatan.com/sakthi/2014/05/yzuzyz/images/dotquesio.jpg">ஒருபுறம் தெய்விகப் படங்கள்; மற்றொரு புறம் கலக்கலான அரசியல் அதிரடி கார்ட்டூன்கள்! மாறுபட்ட இரண்டு குதிரைகளில் எப்படி உங்களால் பயணம் செய்ய முடிகிறது? எப்படி இதை பேலன்ஸ் செய்கிறீர்கள்?</p>
<p class="content"><img alt="" align="left" width="10" height="16" src="http://www.vikatan.com/sakthi/2014/05/yzuzyz/images/dotquesio.jpg"> நீங்கள் வரைந்த மகாபெரியவா படத்தை அவரே பார்த்து ஆசிர்வதித்துக் கொடுத்தாராமே... அந்தச் சிலிர்ப்பான அனுபவத்தை பகிர்ந்துகொள்ளுங்களேன்.</p>
<p class="content">- என, கேள்விகளை கோடைமழையெனப் பொழிந்து தள்ளினார்கள் சக்தி விகடன் வாசகர் கள். அவற்றுக்கு உற்சாகமும் ரசனையுமாக, சுவாரஸ்ய மான பதில்களை அளித்தார் ஓவியர் கேஷவ். அவை, அடுத்த இதழில்!</p>
<p style="text-align: right"><span style="color: #ff0000"><strong>- சங்கமிப்போம்</strong></span></p>
<p style="text-align: right"><span style="color: #ff0000"><strong>படங்கள்: ஜெ.வேங்கடராஜ்</strong></span></p>
<hr>
<p class="content"><span style="color: #ff0000"><strong>? நீங்கள் ஓவியத் துறையைத் தேர்ந்தெடுக்க என்ன காரணம்?</strong></span></p>
<p style="text-align: right"><span style="color: #ff9900">- சி.ராமன், மதுரை</span></p>
<p class="content">''இதைத்தான் தேர்ந்தெடுக்கவேண்டும் என்ற திட்டமிடல் எதுவும் கிடையாது. எதேச்சையாக நடந்ததுதான் எல்லாம். குழந்தைப் பருவத்திலேயே, கையில் எது கிடைத்தாலும் தரையில் எதையாவது கிறுக்கத் துவங்கிவிடுவேன் என்று என் அம்மா சொல்வார்கள். ஆக, ஓவியம் எனது பிறப்பியல்பு என்றே சொல்லவேண்டும்.</p>
<p class="content"><span style="color: #ff0000"><strong>? ஆன்மிக ஓவியங்கள் வரைவதில் உங்களின் குரு யார்?</strong></span></p>
<p style="text-align: right"><span style="color: #ff9900">- எம்.முருகன், கழுகுமலை</span></p>
<p class="content">குருநாதர் என்று குறிப்பிட்டு சொல்லமுடியா விட்டாலும் சிறு வயதில் என்னை மிகவும் ஈர்த்தது, வீணை எஸ்.பாலசந்தரின் சகோதரர் எஸ்.ராஜம் அவர்களின் ஓவியங்கள். என்னுடைய 15 வயதில் நாங்கள் ஹைதராபாத்தில் இருந்தபோது, அப்பா படிக்கும் ராமாயணப் புத்தகங்களில் இடம் பெற்றிருந்த அவரது ஓவியங்களைப் பார்க்கும்போது இனம்புரியாத ஈர்ப்பு உண்டானது. அதற்கு பிறகு சிறிது இடைவெளி... ரவிவர்மாவின் ஓவியங்களை ரசிக்க ஆரம்பித்திருந்தேன். பின்னர் சென்னைக்கு வந்த பிறகு மீண்டும் பல்வேறு சந்தர்ப்பங்களில் எஸ்.ராஜம் அவர்களது ஓவியங்களை ஸ்டடி செய்யும் வாய்ப்பு அமைந்தது.</p>
<p class="content"><img align="right" width="150" height="231" alt="" src="http://www.vikatan.com/sakthi/2014/05/yzuzyz/images/p48e.jpg">கார்ட்டூனிஸ்ட்டாக பத்திரிகைகளில் என்னை வெளிக்கொணர்ந்தது பரணீதரன் சார்தான். அவர், 'போ, நேராகப் போய்ப் பார்த்து வரையத் துவங்கு. அப்பத்தான் நிறையக் கத்துக்கலாம். ஜனங்களை நேரில் பார்க்கும்போதுதான் அவர்களது நடை-உடை பாவனைகளை எளிதில் கிரகிச்சுக்க முடியும்’ என்பார். என்னிடம் வருபவர்களிடமும் நான் சொல்வதும் அதுதான்.</p>
<hr>
<p class="content"><span style="color: #0000ff"><strong><u>அடுத்த சங்கமம்...</u></strong></span></p>
<p class="content">வாசகர்களே! அடுத்த சக்தி சங்கமத்தில் உங்களுடன் கலந்துரையாடப் போகிறார்... தவத்திரு குன்றக்குடி அடிகளார். ஆன்மிகம் தொடர்பான உங்கள் கேள்விகளை 6.5.14-க்குள் எங்களுக்குக் கிடைக்குமாறு அனுப்பி வையுங்கள். சிறந்த கேள்விகளை எழுதியனுப்பிய வாசகர்களில் சிலர், 'சக்தி சங்கமம்’ கலந்துரையாடலில்  கலந்துகொள்ளும் வாய்ப்பைப் பெறுவார்கள்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பஞ்சாங்கக் குறிப்புகள்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><strong><u><a target="_blank" href="http://www.vikatan.com/sakthi/2014/05/yzuzyz/images/p34.jpg">தெளிவாக படிக்க க்ளிக் செய்யவும்</a></u></strong></span></p>
<p style="text-align: center"><a target="_blank" href="http://www.vikatan.com/sakthi/2014/05/yzuzyz/images/p34.jpg"><img alt="" align="middle" width="600" height="877" src="http://www.vikatan.com/sakthi/2014/05/yzuzyz/images/p34h.jpg"></a></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நட்சத்திர பலன்கள் </div>
<div class="subtitle1">வழக்குகள் சாதகமாகும்! </div>
<div class="subtitle2">ஏப்ரல் 29 முதல் மே 12 வரை </div>
<div class="subtitle3">ஜோதிடரத்னா கே.பி.வித்யாதரன் </div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>சூ</strong></span>ரியன் - 10-ம் தேதி வரை பரணி நட்சத்திரத்திலும், 11-ம் தேதி முதல் கிருத்திகை நட்சத்திரத்திலும்,</p>
<p class="content">செவ்வாய் - அஸ்தம் நட்சத்திரம் 11-ம் தேதி முதல் வக்ர நிவர்த்தி.</p>
<p class="content">புதன் - 7-ம் தேதி வரை கிருத்திகை நட்சத்திரத்திலும் 8-ம் தேதி முதல் ரோகிணி நட்சத்திரத்திலும்.  </p>
<p class="content">குருபகவான் - புனர்பூசம் நட்சத்திரத்திலும்</p>
<p class="content">சுக்ரன் - 12-ம் தேதி வரை உத்திரட்டாதி நட்சத்திரத்திலும் 13-ம் தேதி முதல் ரேவதி நட்சத்திரத்திலும்</p>
<p class="content">சனி - விசாகம் நட்சத்திரத்தில் (வக்ரம்)</p>
<p class="content">ராகு - சித்திரை நட்சத்திரத்திலும்  </p>
<p class="content">கேது - அசுவினி நட்சத்திரத்திலும் பயணம் செய்கின்றனர்.</p>
<p class="content">மிருகசீரிடம், பூசம், ஆயில்யம், மூலம், திருவோணம், பூரட்டாதி ஆகிய நட்சத்திரங்களில் பிறந்தவர்களுக்கு பழைய பிரச்னைகள் தீரும். குடும்பத்தில் அடுத்தடுத்து நல்லது நடக்கும்.</p>
<p class="content">பரணி, கிருத்திகை, புனர்பூசம், அஸ்தம், விசாகம், உத்திரட்டாதி ஆகிய நட்சத்திரங்களில் பிறந்தவர்களுக்கு வேலைச்சுமையும், மனக்குழப்பங்களும் வந்து நீங்கும்.</p>
<p style="text-align: center"> <img alt="" align="middle" width="550" height="854" src="http://www.vikatan.com/sakthi/2014/05/yzuzyz/images/p43.jpg"></p>
<p style="text-align: center"><img alt="" align="middle" width="650" height="936" src="http://www.vikatan.com/sakthi/2014/05/yzuzyz/images/p44.jpg"></p>
<p style="text-align: center"><img alt="" align="middle" width="650" height="932" src="http://www.vikatan.com/sakthi/2014/05/yzuzyz/images/p45.jpg"></p>
<p style="text-align: center"><img alt="" align="middle" width="650" height="928" src="http://www.vikatan.com/sakthi/2014/05/yzuzyz/images/p46.jpg"></p>
<p style="text-align: center"><img alt="" align="middle" src="http://www.vikatan.com/sakthi/2014/05/yzuzyz/images/p47.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கேள்வி - பதில் </div>
<div class="subtitle1">எது மூடநம்பிக்கை?</div>
<div class="subtitle2">சேஷாத்ரிநாத சாஸ்திரிகள்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>'மூ</strong>டநம்பிக்கைகள்’ என்ற பெயரில் பாரம்பரியம் மிகுந்த சடங்குகளும், உயர்ந்த வழிபாடுகளுமே வழக்கொழிக்கப் படுகின்றன. ஆனால், எந்தவொரு அடிப்படை ஆதாரமும் இல்லாத விஷயங்கள் எல்லாம் நாகரிகப் போர்வையில் நம்பிக்கைக்கு உகந்தவையாகச் செயல்படுத்தப்படுகின்றன. எனவே, எது நல்ல நம்பிக்கை, எதுவெல்லாம் மூட நம்பிக்கைகள் என்று தெளிவுபடுத்த வேண்டும்.</span></p>
<p style="text-align: right"><span style="color: #800000"><strong>- எம். தாமோதரன், விருதுநகர் </strong></span></p>
<p class="content"><span style="color: #0000ff"><strong>இ</strong></span>தழ்களில் இடம்பெறும் விளம்பரங்கள் மற்றும் கட்டுரைகளின் நம்பகத்தன்மைக்கு நாங்கள் பொறுப்பல்ல, ஜாதக விளக்கங்களில் பாதிப்பு ஏற்பட்டால் நாங்கள் பொறுப்பல்ல, குறிப்பிட்ட விளம்பரங்கள் மற்றும் நிகழ்ச்சிகளுக்கு எங்கள் சேனல் பொறுப்பல்ல...இப்படியான அறிவிப்பு களை பத்திரிகைகள் மற்றும் தொலைக்காட்சிகளில் நீங்கள் பார்த்திருக்கலாம்.</p>
<p class="content">குறிப்பிட்ட கட்டுரைகளில் இடம்பெறும் தகவல்கள் அல்லது சின்னத்திரைகளில் காட்சிப் படுத்தப்படும் நிகழ்வுகள் குறித்து தகுந்த சான்றுகள் பெற இயலாதபோது, அவற்றின் நம்பகத்தன்மை கேள்விக்குறியாகிவிடும். அதனால் மேற்கண்ட</p>
<p class="content">வாசகங்களைப் பயன்படுத்துவர். இன்னின்ன விஷயங்கள் அல்லது தகவல்கள் நம்பிக்கையானவை என்று உறுதியாகச் சொல்ல இயலாததால் இப்படியொரு நிலைப்பாடு. ஆக, சான்று இல்லா தவை நம்பகத்தன்மையை இழந்துவிடும்!</p>
<p style="text-align: center"><img align="middle" width="500" height="372" alt="" src="http://www.vikatan.com/sakthi/2014/05/yzuzyz/images/p76a.jpg"></p>
<p class="content">இந்தக் கோயில் குளத்தில் நீராடி, இறையுருவை வணங்கினால் மக்கட்பேறு கிடைக்கும் என்பது ஐதீகம் என்று படித்திருப்பீர்கள். இதிஹாசம் என்றால் பழங்கதைகள். அதில் வரும் தகவல் களுக்கு  இதிஹாசம்தான் பொறுப்பு. அதை, ஐதிஹ்யம் என்பர். இதுவே ஐதீகம் என்று மருவி வழக்கில் வந்துவிட்டது. இதிஹாச தகவல்களை எல்லோரும் நம்பிக்கையுடன் ஏற்கமாட்டார்கள்; ஒரு சாரார் மட்டுமே ஏற்பார்கள். அதன் நம்பகத் தன்மைக்குச் சான்று இருக்காது. இப்படி, சான்று இல்லாத நம்பிக்கையை மூடநம்பிக்கை எனலாம்.</p>
<p class="content"><span style="color: #ff0000"><strong>? எல்லோராலும் ஏற்கப்படும் விஷயம் எனில், அது நல்ல நம்பிக்கை என்று முடிவுக்கு வரலாமா? </strong></span></p>
<p class="content">அப்படி சொல்லிவிட முடியாது! பார்வை அற்றவனுக்கு தெய்வ வடிவத்தைப் பார்க்க இயலாது. மற்றவர்கள் பார்த்து சொல்லும் விளக் கத்தைக்கொண்டு, அதன் அடிப்படையில் அந்த தெய்வ உருவத்தை மனத்தில் பதித்துக்கொள்வான். நேரடியாகப் பார்த்து அறிய இயலாமல், பிறரது விளக்கத்தை உண்மை என்று நம்பிக்கைவைப்பது, மூட நம்பிக்கை, அதாவது 'அந்தவிச்வாஸம்’.</p>
<p class="content">சுக்கிர மூடம், சனி மூடம் என்று கிரகங்களின் தரத்தை வரையறுக்கிறது ஜோதிடம். 'மூடம்’ என்ற சொல், செயலிழப்பைச் சுட்டிக்காட்டும். 'மூடன்’ என்றால் அலசி ஆராயும் திறனை இழந்துவிட்ட மூளையை உடையவன் எனப்பொருள். 'மூடனே! பணத்தாசையை விட்டுவிடு’ என்று ஸ்ரீஆதிசங்கரர் சொல்வார் (மூட ஜஹீஹிதனாகமத்ருஷ்ணாம்). 'அடமுட்டாளே! மரணத்தை நினைத்து ஏன் பயப்படுகிறாய்?’ என்று கேட்கிறார்  சார்ங்கதரர் (மிருத்யோர்பிபேஷிகிம்மூட). கோவிந்தனை வழிபடு என பஜ கோவிந்தத்தில் அறிவுறுத்தும் சங்கரர், அதில் 'மூடமதே’ எனும் பதத்தின் மூலம், புத்தியை நேர்வழியில் செயல்படவைக்காதவனை மூடன் என்கிறார். ஆக, நம்பகத்தன்மைக்கு சான்று இருந்தால், நல்ல நம்பிக்கை; இல்லையெனில் மூடநம்பிக்கை என எடுத்துக்கொள்ளலாம். அதுமட்டுமின்றி, 'மூடநம்பிக்கை’ என்பதற்கு, 'நம்பிக்கை செயல்படாமல் இருப்பது’ என்றும் பொருள் கொள்ளலாம். அதேநேரம், சான்று இருந்தும் அதுகுறித்து நாம் தெரிந்து கொள்ளாமல் விட்டுவிட்டு, 'சான்று இல்லை. அதனால் அது மூட நம்பிக்கை’ என்று சொல்லமுடியாது.</p>
<p class="content"><span style="color: #ff0000"><strong>? ஆக, நல்ல நம்பிக்கை, மூட நம்பிக்கை என்று தரம் பிரிக்க தகுந்த சான்று ஒன்றுதான் அளவுகோல் எனச் சொல்ல வருகிறீர்களா? </strong></span></p>
<p class="content">உங்களுக்கு இன்னும் ஆழமான புரிதல் தேவை. கௌதம புத்தரிடமிருந்து விளக்கம் பெற்று, புத்த மதத்தை நன்கு அறிந்துகொண்ட புத்தத்</p>
<p class="content">துறவி ஒருவர் தமது சொற்பொழிவில், 'இந்த உலகம் சூன்யத்திலிருந்து, அதாவது ஒன்றுமில்லாத இடைவெளியில் இருந்து தோன்றியது. ஆகையால், அதன் முடிவு சூன்யத்தில் இணைந்துவிடும்’ என்றார். அதைக் கேட்ட வேறொரு சீடன், 'இதற்கு சான்று என்ன?’ என்று துறவியிடம் கேட்டான். அவர், 'புத்தர் வாக்கு’ என்று பதில் அளித்தார்.</p>
<p class="content">நேரடியாக சான்றை தெரிந்துகொள்ளாமல்- புத்தர் சொன்ன தகவலை அப்படியே ஏற்றுக்கொண்டு, கிளிப்பிள்ளை போன்று எடுத்துச் சொன்னதால், அந்த துறவியின் கூற்றை மூடநம்பிக்கை என்று நிராகரித்ததாகக் கதை உண்டு.</p>
<p class="content">சூன்யத்திலிருந்து உலகம் தோன்றவில்லை. தோன்றும் பொருளுக்கு ஓர் அடிப்படை வேண்டும். அதுவே பிரம்மம்; அது, இருக்கும் பொருள். கடைசியில் அதில் உலகம் மறைந்து விடும். தோற்றத்துக்கு, அதோடு இணைந்த ஓர் உண்மைப்பொருள் தேவைப்படும். அதுவே ஸத்; அதன் விளக்கம் ப்ரம்மம் என்று விளக்கம் அளித்தார்கள். ஆகவே, சூன்யத்தை ஏற்க இயலாது எனக்கூறி சூன்யவாதம் சான்றில்லாதது என்று உறுதிப்படுத்தினார்கள்.</p>
<p class="content">'சூன்யம் இல்லை. ஒரு ஸத் இருக்கிறது (ஸத்- இருப்பது, உண்மையானது). அதற்கு பிரம்மம் என்று பெயர். அது உலகம் முழுவதும் பரவியிருப்பது; உலகம் முழுவதும் பரவியிருப்பதும் அதுவே’ என்று விளக்கம் உண்டு. 'சரி! இந்த விளக்கத்துக்கு சான்று என்ன?’ என்று கேள்வி எழுந்தது. 'வேதம் சொன்னது’ என்று பதில் வந்தது. 'இல்லை... நேரடியாக உணராமல் வேதத்தின் வார்த்தையை நம்பி விளக்கம் அளிப்பது, மூடநம்பிக்கையில் அடங்கும்’ என்று நிராகரித்ததாகவும் தகவல் உண்டு. எனவே, சான்று மட்டுமே போதாது. மனம்</p>
<p class="content">அதை ஆராய்ந்து உணர வேண்டும். அப்படி உணர்ந்துகொண்ட மனம் வைக்கும் நம்பிக்கையே நல்ல நம்பிக்கை; மற்றவை மூட நம்பிக்கைகளே எனும் விளக்கம் பழைய சிந்தனையாளர்களிடம் உண்டு என்பதை அறியலாம்.</p>
<p class="content">எதையும் ஆராய்ந்து உணர்ந்து நம்பிக்கை வைத்தால், அது முழுப்பலனை அளிக்கும் தகுதி பெற்றுவிடும். அப்படி ஆராய்ந்து உணர முற்படா மல் நம்பிக்கை வைப்பது மூடநம்பிக்கை.</p>
<p class="content"><span style="color: #ff0000"><strong><img align="left" width="250" height="149" alt="" src="http://www.vikatan.com/sakthi/2014/05/yzuzyz/images/p76b.jpg">உங்களின் கருத்தை ஏற்க முடியாது. சான்று, அதன் உண்மைத்தன்மை ஆகியவற்றை வைத்து நம்பிக்கை யின் தரத்தை நிர்ணயிக்கக்கூடாது. பயன்பாட்டை அளவுகோலாக ஏற்கவேண்டும்.</strong></span></p>
<p class="content">நெருக்கடி நிலையில் ஒரு பொய் நன்மையை விளைவிக்கும் என்றால், அதை ஏற்பது உண்டு. அந்தத் தருணத்தில் சான்று பார்க்கப்படுவது இல்லை; விளையும் பயன்தான் பார்க்கப்படுகிறது. ஆக, நன்மையை ஈட்டித்தரும் நம்பிக்கைகள் மூடநம்பிக்கை ஆகாது.</p>
<p class="content"><span style="color: #ff0000"><strong>? அப்படியானால், காலம் காலமாகக் கடைப்பிடிக்கப் பட்டு வரும் சில நடைமுறைகளை மூடநம்பிக்கை என்று விலக்கச் சொல்கிறார்களே! என்ன காரணம்? </strong></span></p>
<p class="content">குறிப்பிட்ட சில வழக்கங்களும் செயல்பாடு களும் மூடநம்பிக்கைகளாக சித்திரிக்கப்படுகிறது எனில்... தாழ்வு மனப்பான்மையை அடக்கமுடியாத நிலையில், பொறாமையில் வெகுண்டெழுந்து, இனப்பகையில் வெற்றி பெறுவதற்காக, அந்த இனத்தின் பண்பாட்டை மூடநம்பிக்கையாகச் சித்திரித்து வெற்றி அடைந்திருக்கிறார்கள் என்றே சொல்லவேண்டும்.</p>
<p class="content"><span style="color: #ff0000"><strong>? சரி! பயன் விளைவிப்பவை என்பதற்காக இல்லாத ஒன்றை இருப்பதாக ஏற்கமுடியுமா? </strong></span></p>
<p class="content">தெருவில் விளையாடிக்கொண்டிருக்கும் குழந்தை ஒன்று கல்லும் முள்ளும் நிறைந்த இடத்துக்குச் செல்ல முயற்சிக்கிறது. அப்போது, 'அங்கே போகாதே. பூச்சாண்டி பிடித்துக் கொள்வான்’ என்று தகப்பன் குழந்தையை திரும்ப அழைப்பான். உண்மையில் அந்த இடத்தில் பூச்சாண்டி எல்லாம் கிடையாது. ஆனாலும், ஒரு நன்மையை எண்ணி, இல்லாத பூச்சாண்டியை இருப்பதாகச் சொன்னான். இது எப்படி மூட நம்பிக்கையாகும்? 'வருமுன் காப்போம்’ என்ற கோணத்தில் குழந்தையை ஆபத்திலிருந்து காப்பாற்றும் முயற்சிதான் இது. அந்த இடத்துக்குச் சென்று காலில் முள் குத்தி ரணம் ஏற்பட்டு அவஸ்தைப்படுவதைத் தடுக்க முன்னெச்சரிக்கையுடன் செயல்பட்டான் என்று பெருமைகொள்ளவேண்டும்.</p>
<p class="content">தலைவரின் சமாதிக்கு மலர் வளையம் வைப்பது, அவரது நினைவு நாளில் அன்ன தானம் செய்வது, அவரது படத்துக்கு மலர் தூவி பெருமைப்படுத்துவது, அவருக்கு மணிமண்டபம் எழுப்புவது, பொது இடத்தில் சிலை வைத்துப் பராமரிப்பது, அவருக்குக் கோயில் கட்டி வழிபடுவது, அவரது பிறந்த நாளில் விளக்கேற்றி தேங்காய் உடைத்து மலர் அலங்காரம் எல்லாம் செய்வது என அவரது பெருமைகளைப் புகழ்ந்து பாடி வழிபடுவர்.</p>
<p class="content">உயிரும், பூத உடலும், உறவினரும் இல்லாத நிலையில், அங்கு செய்யும் பணிவிடைகளுக்கு அடிப்படைச் சான்றுகளும் இல்லாத நிலையில் இதை மூடநம்பிக்கையாகவே எடுத்துக்கொள்ள வேண்டும். ஆனாலும் தொண்டர்களின் பக்தியும், பாசமும் இருப்பதால், சமுதாயத்தில் தங்களின் பெருமையை நிலைநாட்ட அவர்களுக்கு இந்தச் சம்பிரதாயங்கள் பயன் படுவதால், இவை மூட நம்பிக்கை ஆகாது.</p>
<p class="content"><span style="color: #ff0000"><strong>தங்கள் விளக்கம் சிந்தனையாளர்களை ஈர்க்காது. சான்றில்லாத நம்பிக்கைகள் மூட நம்பிக்கைகள் என்பதே பொருந்தும். பயன் தரும் நம்பிக்கைகள் எல்லோரையும் திருப்திப்படுத்திவிடாது. </strong></span></p>
<p class="content">நாத்திகம், பகுத்தறிவு, யுக்திவாதம் ஆகிய அத்தனையும் சான்று இல்லாத நம்பிக்கையில் வளர்ந்தவை. அவை, மூடநம்பிக்கையில் அடங்கும். 'ஆன்மா என்றெல்லாம் தனியே கிடையாது; உடல்தான் ஆன்மா’ என்பார்கள் சிலர். மரணத்தின்போது உடலையும் (பூத உடல்), ஆன்மாவும் வேறு வேறாகப் பார்த்தும் அவர்களுக்கு பகுத்தறிவு வரவில்லை! உடலும் ஆன்மாவும் வேறு என்பதற்கு சான்று உண்டு. இரண்டும் ஒன்று என்பதற்குச் சான்று இல்லை. சான்றில்லாத நம்பிக்கையை ஏற்று விளக்கம் அளிப்பவனின் கருத்து மூடநம்பிக்கையில் எழுந்தது என்பதை மறுக்க முடியாது.</p>
<p class="content"><span style="color: #ff0000"><strong>? எதை வைத்து அப்படிச் சொல்கிறீர்கள்? </strong></span></p>
<p class="content">பால் அபிஷேகம் கற்சிலைக்குத்தான்; கடவுளை எட்டாது என்று பகுத்தறிவு சொல்லும். இந்த வாதத்துக்குச் சான்று இல்லை. அது மூடநம்பிக்கை. அபிஷேகம் செய்யும் பக்தனானவன் எங்கும் நிறைந்த பரம்பொருளை, குறிப்பிட்ட சிலையில் கண்டு மகிழ்ந்து அபிஷேகிக்கிறான். கடவுள் எங்கும் நிறைந்தவர் என்பதற்கு சான்று உண்டு. ஆனால் சிலையில் கடவுள் இல்லை என்பதற்குச் சான்று இல்லை.</p>
<p class="content">ஈன்றெடுத்தவரை அப்பா என்று அழைக்கிறோம். அவர் எல்லோருக்கும் அப்பாவாகிவிட மாட்டார். 'அப்பா’ எனும் எண்ணம் அப்பாவிடம் இல்லை; மகனின் மனத்தில் பதிந்திருக்கிறது. அதற்கு சான்று இருப்பதால் அவரை எப்போதும் அப்பாவாகவே பார்க்கிறான். நாத்திகரும் தன்னை ஈன்றவரை அப்பா என்றே கருதுவார்! தனது அறிவுக்கு எட்டியதை மட்டும் நம்புபவரே நாத்திகர். குறுகிய சிந்தனை வட்டத்தில், தனது அனுபவத்தை  மட்டும் நம்பி விளக்கம் தருபவர், பகுத்தறிவாளன் அல்லது யுக்திவாதி. ஆனால், சிந்தனையின் எல்லையில் உண்மையைக் கண்டவர்கள் ஞானிகள்- அறிஞர்கள். அவர்களது விளக்கத்துக்குச் சான்று உண்டு. மற்றவர்களின் விளக்கம் சான்றில்லாத நம்பிக்கையில் எழுந்தவை. அவை அத்தனையும் மூடநம்பிக்கை.</p>
<p class="content"><span style="color: #ff0000"><strong><img align="right" width="200" height="108" alt="" src="http://www.vikatan.com/sakthi/2014/05/yzuzyz/images/p76.jpg">? அப்படியானால், ஆன்மிகம் குறித்துப் பேசுபவர்கள் எல்லாம் சான்றுகளுடன் பேசுகிறார்கள்; அவர்களது கருத்துக்கள் எல்லாமும் நல்ல நம்பிக்கை எனச் சொல்லவருகிறீர்களா? </strong></span></p>
<p class="content">இல்லை! சான்றில்லாத விளக்கங்கள் பல சொற்பொழிவுகளில் தென்படுகின்றன. ஜோதிடத்திலும் சான்றில்லாத பரிகாரங்களை உதிர்ப்பதற்கு வெட்கப்படாதவர்களும் உண்டு. மகான்களை மகேசனாக மிகைப்படுத்தி விளக்குபவர்களும்  சான்று பற்றிக் கவலைப்படமாட்டார்கள்! மூட நம்பிக்கைகளை உதாரணம் காட்டி உயர்ந்த தத்துவங்களை விளக்குபவர்களும் உண்டு. மூடநம்பிக்கையை மூலதனமாக வைத்துச் செயல்படுபவர்கள், மனிதனுக்கு எல்லா வகையிலும் பெருமை அளிக்கும் பண்பாட்டை மூடநம்பிக்கையாகச் சித்திரித்து விளக்கும் விந்தையும் நிகழ்கிறது!</p>
<p class="content">'கல்வி அறிவும் சிந்தை வளமும் பெறாத இருவர் இருக்கிறார்கள். அதில் ஒருவன் குரு மற்றவன் சீடன் என்கிற பாகுபாட்டில் அவர்களின் தரத்தை நிலைநிறுத்துவது மூட நம்பிக்கையின் எல்லை’ என்கிறது சாஸ்திரம் (உபாவபிஅச்ருதக்ரந்தௌ உபாவபிஜடாத் மகௌ, அஹோமௌர்க்கயஸ்ய மாஹாத்ம்யம் தத்ரைக: சிஷ்யதாம்கத:)</p>
<p class="content">கடவுளுக்கு உருவமோ பெயரோ இல்லை. இதை, இப்படியும் சொல்லலாம்... எந்தப் பெயரும் எந்த உருவமும் அவருக்குப் பொருந்தும். கண்களும் கருத்தும் அவரை நெருங்கும்விதமாக... பெயரையும் சிலையையும் உருவத்தையும் பயன் படுத்தினார்கள். படிப்படியாக மனமானது கடவுளை பரிபூரணமக உணரும்போது, பெயரும் உருவமும் விடைபெற்றுக்கொள்ளும். கடவுள் ஒளிமயமானவர் என்ற உண்மையை மனம் உணர்ந்துவிடும்.</p>
<p class="content">ஒளி ஆகாயத்தில் பரவியிருப்பதால், கடவுளின் சாந்நித்தியம் எங்கெங்கும் விளங்கு வதை உணரும் மனம், உரிய சான்று களுடன் கடவுளை விளக்கும் பேருரைகளை வெளியிடும். அது நல்ல நம்பிக்கைகளாக மாறிவிடும். அறியாமையின் விளைவாக, சிந்தனை வளம் குன்றியவர்கள், ஸனாதனத்தின் நல்லுரைகளை மூடநம்பிக்கை என்று சித்திரித்து மக்களின் மனத்தில் பதியவைத்தார்கள். 'மூடநம்பிக்கை’ என்று அவர்கள் விளக்கும் விளக்க உரைகளானது சான்றில்லாத தகவல் களால் நிறைந்திருக்கும். ஆக, அதுவே மூடநம்பிக்கை ஆகும்.</p>
<p class="content"><span style="color: #ff0000"><strong>தங்கள் சிந்தனைக்கு ஒரு வார்த்தை... </strong></span></p>
<p class="content">இடைக்காலத்தில் மனிதப் பண்புகள் ஆராய்ச்சிக்கு உட்படுத்தப்பட்டு, சீர்திருத்தவாதி கள் தங்கள் சிந்தனைக்கு இசைவாக அவற்றை மூடநம்பிக்கைகளாக சித்திரித்து, பாமரர்களை தங்கள் சித்தாந்தத்தை ஊக்குவிப்பவர்களாக மாற்றினர். அதில் வெற்றி கண்டுவிட்ட களிப்பில், பாமரர்களிடம் மீண்டும் விழிப்பு உணர்வு ஏற்படாமல் இருக்க, தங்களது மூடநம்பிக்கை</p>
<p class="content">சிந்தனைகளை அடிக்கடி புதுப்பித்துக் கொண் டிருக்கிறார்கள். ஆனாலும், எதிர்பாராத வகையில் மக்களிடம் விழிப்பு உணர்வு ஏற்பட்டு, அவர்கள் உண்மையைக் கண்டறிந்து வருவதால், சீர்த்திருத்தவாதிகள் குழப்பம் அடைந்திருக்கிறார்கள். விரைவில் அவர்களும் தங்களது செயல்பாட்டில் மாற்றம் கண்டு, தெளிவு பெறுவார்கள்.</p>
<p class="content">கண்ணால் பார்ப்பதும் பொய், காதால் கேட்பதும் பொய், தீர விசாரிப்பதே மெய். இதையறிந்து, சான்றுகளுடன் நம்பிக்கையை ஏற்கும் எண்ணம் மனத்தில் உறுதியாகும்போது, மூட நம்பிக்கை தாமாகவே விலகிவிடும்.</p>
<p style="text-align: right"><span style="color: #ff0000"><strong>- பதில்கள் தொடரும்... </strong></span></p>
<hr>
<p class="content"><span style="color: #ff0000"><strong>வா</strong></span>சகர்களே... ஆன்மிகம் சம்பந்தமான எல்லா சந்தேகங்களுக்கும் பதில் தருகிறார் சேஷாத்ரிநாத சாஸ்திரிகள். கேள்விகள் அனுப்பவேண்டிய முகவரி: 'கேள்வி பதில்', சக்தி விகடன், 757, அண்ணா சாலை, சென்னை-600 002.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பாடல் சொல்லும் பாடம்!</div>
<div class="subtitle1">பழி வாங்கியது எப்படி? </div>
<div class="subtitle2">பி.என்.பரசுராமன், ஓவியம்: நடனம் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ந</strong></span>ல்லது செய்ய நினைத்துச் செய்வது நல்லதாகிறது. சில  நேரம் அது கெட்டதாகவும் முடிகிறது.</p>
<p class="content">கெட்டதை நினைத்துச் செய்வது, கெட்டதாக ஆகிறது. சில தருணங்களில் அது நல்லதாகவும் ஆகிவிடுவது உண்டு.</p>
<p class="content">இதில் சூர்ப்பணகை எந்த வகையைச் சேர்ந்தவள்?</p>
<p class="content">கெட்டதை நினைத்துச் செய்து, கெட்டதாகவே முடிந்த வகையைச் சேர்ந்தவள் அவள்.</p>
<p class="content">மனித மனத்தின் உணர்ச்சிகள் குறித்து நம் முன்னோர் சொன்னதைப் போல, இன்றுவரை வேறு யாரும் சொல்லவில்லை. அவர்கள் நமக்குத் தந்த உணர்ச்சிமயமான கதாபாத்திரம்தான், சூர்ப்பணகை.</p>
<p class="content">சூர்ப்பணகையைப் பற்றி அறிமுகம் செய்யும்போது,</p>
<p class="content"><span style="color: #ff9900">'நீல மாமணி நிருதர்வேந்தனை<br>
மூல நாசம் பெற முடிக்கும் மொய்ம்பினாள்’</span> என்கிறார் கம்பர்.  </p>
<p class="content">அதாவது, 'இந்தச் சூர்ப்பணகை ராவணனை அடியோடு அழிக்கும் வல்லமை படைத்தவள்’ என்கிறார்.</p>
<p style="text-align: center"><img align="middle" width="420" height="596" alt="" src="http://www.vikatan.com/sakthi/2014/05/yzuzyz/images/p72.jpg"></p>
<p class="content">சூர்ப்பணகை, ராவணனின் சகோதரி ஆயிற்றே! அவள் ஏன் தன் அண்ணனை அழிக்க வேண்டும்?</p>
<p class="content">காரணம் இருக்கிறது. சூர்ப்பணகையின் கணவன் பெயர் வித்யுஜ்ஜிஹ்வா. அவள் பிள்ளையின் பெயர் சாம்பன். ஒருமுறை, போர் வெறியில் இருந்த ராவணன், வித்யுஜ்ஜிஹ்வாவைக் கொன்றுவிட்டான். தங்கையின் கழுத்தில் தொங்கிக்கொண்டிருந்த திருமாங்கல்யத்தைத் தரையில் வீசிவிட்டான். சூர்ப்பணகை கொதித்துப் போனாள்.</p>
<p class="content">நம் ஊர்ப் பெண்கள் காசு, பணம் என எதை வேண்டுமானாலும் பங்கு போட்டுக் கொள்வார்கள்; விட்டுக் கொடுப்பார்கள். ஆனால், கணவனைப் பங்கு போட மாட்டார்கள்; விட்டுக்கொடுக்க மாட்டார்கள். அயல் நாடுகளில் அப்படி இல்லை.</p>
<p class="content">வெளிநாட்டில், கணவனைப் புதைத்த இடத்தில் உட்கார்ந்து, அந்தக் கல்லறைக்கு விசிறிக்கொண்டிருந்தாளாம் ஒரு பெண். அதைப் பார்த்த ஒருவர் மிகவும் நெகிழ்ந்துபோய், ''அம்மா..! உனக்குத்தான் உன் கணவன் மேல் எவ்வளவு பக்தி! கல்லறையில் இருக்கும் கணவனுக்கு வியர்க்கும் என்று விசிறிக்கொண்டிருக்கிறாயே! ஆஹா... என்னே பதிபக்தி! என்னே பதிபக்தி!'' என்று வியந்தாராம்.</p>
<p class="content">உடனே அந்தப் பெண்மணி, ''அட, நீங்க வேற! என் கணவர் இறக்கும்போது, 'என் கல்லறை காயும் வரைக்குமாவது அடுத்த கல்யாணம் பண்ணிக்காதே’ என்று கேட்டுக் கொண்டார். அதனால்தான், கல்லறை சீக்கிரம் காய வேண்டுமே என்பதற்காக விசிறிக்கொண்டிருக்கிறேன்'' என்றாளாம்.</p>
<p class="content">கவியரசு கண்ணதாசன் சொன்ன உதாரணக் கதை இது. அயல் நாடுகளில் இப்படி நடக்கலாம். ஆனால், இங்கே..?</p>
<p class="content">'கணவர் இறந்துவிட்டார்; அதுவும், கூடப் பிறந்தவனே கொன்று விட்டான்’ என்பது தெரிந்ததும், அண்ணன் ராவணனை அந்தகனிடம் அனுப்பிவிட வேண்டும் என அப்போதே முடிவு கட்டிவிட்டாள் சூர்ப்பணகை.</p>
<p class="content">முடிவு கட்டினால் போதுமா? அதற்கான சக்தி வேண்டாமா?</p>
<p class="content">மகன் சாம்பனை, தவம் செய்து சக்தி பெற்று வரும்படி அனுப்பினாள் சூர்ப்பணகை. அதன்படி, சாம்பன் தர்ப்பைப்புல் அடர்ந்த காட்டில் அமர்ந்து தவம் செய்தான். அவன் அங்கே அமர்ந்திருப்பது யாருக்குமே தெரியாதவண்ணம் அடர்த்தியும் உயரமுமாக வளர்ந்திருந்தன தர்ப்பைப் புற்கள். சாம்பனின் தவம் ஸித்தியாகும் நேரத்தில் ஸ்ரீராமர், ஸ்ரீசீதாப்பிராட்டி, ஸ்ரீலட்சுமணன் ஆகியோர் வனவாசம் வந்தார்கள். அப்போது, காட்டில் தர்ப்பைப்புல் அறுக்கப்போன லட்சுமணன், புல்லோடு புல்லாகச் சேர்த்து, சாம்பன் தலையையும் அறுத்துவிட்டான்.</p>
<p class="content">ஏற்கெனவே கணவனை இழந்த துயரத்தில் இருந்த சூர்ப்பணகை, மகனையும் இழந்தாள். மனம் உடைந்தாள். மகனைக் கொன்றவர்களையும் மணாளனைக் கொன்றவனையும் மோதவிடுவது என்று தீர்மானித்தாள்.</p>
<p class="content">இதில், யார் இறந்தாலும் அவளுக்கு லாபம்தான்!</p>
<p class="content">அதற்காகவே, மூக்கும் காதும் அறுபட்ட நிலையில், வேகமாக ஓடிப்போய் ராவணனிடம் சீதையைப் பற்றிச் சொல்லத் தொடங்கினாள்.</p>
<p class="content">சீதையின் அழகை விரிவாக வர்ணித்துவிட்டு, ''அண்ணா! சிவபெருமான் தன் உடம்பின் பாதியில் பார்வதியை வைத்திருக்கிறார். லக்ஷ்மிதேவியை மகாவிஷ்ணு, தன் வக்ஷஸ்தலத்தில் வைத்திருக்கிறார். பிரம்மதேவர் சரஸ்வதியைத் தன் நாவில் வைத்திருக்கிறார். வீரனே! நீ <img align="right" width="150" height="294" alt="" src="http://www.vikatan.com/sakthi/2014/05/yzuzyz/images/p72a.jpg">சீதாதேவியைப் பெற்றால், எப்படி வைத்து வாழப் போகிறாய்?'' என்று கேட்டாள்.</p>
<p class="content">'வீர! பெற்றால் எங்ஙனம் வைத்து வாழ்தி?’ - கம்பராமாயணம்.</p>
<p class="content">மேலோட்டமாகப் பார்க்கையில், 'உன் உடம்பின் பாதியிலா? வக்ஷஸ்தலத்திலா? நாவிலா?’ எனக் கேட்பது போலிருக்கிறதல்லவா? ஆனால், உட்பொருள் அதுவல்ல!</p>
<p class="content">'சீதையைக் கொண்டு வந்த பிறகு, நீ எங்கே வாழப் போகிறாய்? உனக்கு மரணம் நிச்சயம்!’ என்பதே சூர்ப்பணகையின் சிந்தனை.</p>
<p class="content"><span style="color: #ff9900">'இந்திரன் சசியைப் பெற்றான்<br>
இரு மூன்று வதனத்தோன் தன்<br>
தந்தையும் உமையைப் பெற்றான்<br>
தாமரைச் செங்கணானும்<br>
செந்திரு மகளைப் பெற்றான்<br>
சீதையைப் பெற்றால் நீயும்<br>
அந்தரம் பார்க்கின்னன்மை<br>
அவர்க்கில்லை உனக்கே ஐயா!’</span></p>
<p class="content">அதாவது, 'இந்திராணியைப் பெற்றதால், இந்திரன் நன்மை பெற்றான். உமாதேவியைப் பெற்றதால், சிவபெருமான் நன்மை பெற்றார். திருமகளைப் பெற்றதால், மகாவிஷ்ணு நன்மை பெற்றார். நீ மட்டும் சீதையைப் பெற்றாய் என்று வைத்துக் கொள்! இந்திரன், சிவபெருமான், மகாவிஷ்ணு ஆகியோரை விட, ஆகாயத்திலும் பூமியிலும் மிகவும் நன்மை அடைந்தவன் நீயாகத்தான் இருப்பாய்!’ என்கிறது அந்தப் பாடல்.</p>
<p class="content">கடைசி இரண்டு வரிகளில் சூர்ப்பணகையின் உண்மையான மனோபாவம் வெளிப்படும். அந்த வரிகளில் உள்ள வார்த்தைகளைப் பிரித்துப் பொருள் காண வேண்டும்.</p>
<p class="content"><span style="color: #ff9900">அந்தரம் பார்க்கு இன்னல் மை<br>
அவர்க்கில்லை, உனக்கே ஐயா!</span></p>
<p class="content">(அந்தரம்- ஆகாயம், பார்- பூமி, இன்னல்- துயரம், மை- குற்றம்)</p>
<p class="content">'ராவணா! நீ! சீதையைக் கொண்டு வந்தால் ஆகாயத்திலும் பூமியிலும், துயரமும் குற்றமும் உனக்கே உண்டாகும்’ என்பதே சூர்ப்பணகையின் உண்மையான வாக்கு.</p>
<p class="content">அவளின் எண்ணம் போலவே, சீதையைக் கடத்திக்கொண்டு வந்த குற்றத்தால், மிகுந்த துயரத்தை அனுபவித்து, பிறகு இறந்தான் ராவணன்.</p>
<p class="content">ஆக, சூர்ப்பணகை தன் முயற்சியில் வெற்றி பெற்று, எண்ணியதை முடித்துவிட்டாள்.</p>
<p style="text-align: right"><span style="color: #ff9900">- இன்னும் படிப்போம்...</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சக்தி சபா - உங்களுடன் நீங்கள்!</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><u><strong><img alt="" align="right" src="http://www.vikatan.com/sakthi/2014/05/yzuzyz/images/p40e.jpg">தியாகராஜ ராமாயணம்!</strong></u></span></p>
<p class="content">திருவையாற்றில் வசித்த மகான் தியாகராஜர், அதே சோழதேசத்தைச் சேர்ந்த கம்பன் படைத்த ராமாயணத்தை வாசித்திருப்பாரா?</p>
<p class="content">நிச்சயம் படித்திருப்பார் என்பதற்கு ஓர் ஆதாரம் உண்டு.</p>
<p class="content">கம்பராமாயணத்தில் யுத்த காண்டத்தில் ஒரு காட்சி.</p>
<p class="content">ராம-ராவண யுத்தம் உக்கிரமாக நடந்துகொண்டிருக்கிறது. ஒரு கட்டத்தில் 'இன்று போய் போருக்கு நாளை வா’ என்கிறான் ராமன். இதை விளக்கும் கம்பராமாயண பாடல்...</p>
<p class="content"><span style="color: #ff9900">ஆள் ஐயா உனக்கு அமைந்தன மாருதம் அறைந்த<br>
பூளை யாயின கண்டனை இன்று போய் போர்க்கு<br>
நாளை வா என நல்கினன் நாகு இளங்கமுகின்<br>
வாளை தாவுறு கோசல நாடுடைவள்ளல்</span></p>
<p style="text-align: center">(யுத்த காண்டம் - 586)</p>
<p class="content"><img alt="" align="left" width="250" height="353" src="http://www.vikatan.com/sakthi/2014/05/yzuzyz/images/p40a.jpg">இந்த பாடலை விவரிக்கும் ஆன்றோர்கள், 'நீ செய்த தவறுகளை மறந்து, மன்னிப்புக் கேட்டு, மனம் திருந்தி என்னுடன் சண்டையிடுவதை நிறுத்திக் கொண்டால், என்னுடைய அயோத்தி ராஜ்ஜியத்தையே உனக்கு கொடுத்துவிட்டு நான் வனத்திலேயே தங்கிக் கொள்கிறேன்...’ என்று ஸ்ரீராமன், ராவணனுக்கு அருள் செய்ததாக அவனது கருணையை- வள்ளல் தன்மையைச் சிலாகித்துச் சொல்வார்கள்.</p>
<p class="content">இந்த இடத்தில் ஒன்றை சரியாகப் புரிந்துகொள்ள வேண்டும். பொன் - பொருள் தானம் செய்வது மட்டுமே வள்ளல் தன்மை என்பதில்லை. தவறு களை மன்னிப்பதும் மறப்பதுவும், தேவையான நேரத்தில் ஒருவரது தேவையைப் பூர்த்தி செய்யும் குணமும் அதில் அடங்கும். ஸ்ரீராமனின் இந்தக் கல்யாண குணத்தை கம்ப ராமாயனம் மிக அற்புதமாகச் சொல்கிறது.</p>
<p class="content">தியாகபிரம்மமும், 'ஸரஸ ஸாம தான பேத தண்ட’ என்ற பிரபலமான காபி நாராயணி ராகப் பாடலில், 'ஸதமுக நயோத்ய நிச்சேநண்டிவி’ எனும் வரியில், 'நிரந்தரமாக அயோத்தியா ராஜ்ஜியத்தை உனக்கு அளிக்கிறேன் என்று ராவணனிடம் கூறினாயே...’ என் கிறார். 'தீயவனான ராவணனுக்கே இவ் வாறு அருள்செய்த நீ, எனக்கு எவ்விதம் அருள்செய்யப் போகிறாய்?’ என்று அவர் பிரார்த்திக்கும் பொருளில் திகழ்கிறது இந்தப் பாடல் வரி.</p>
<p class="content">(கிருஷ்ண கான சபாவில் டி.என். சேஷகோபாலன் நிகழ்த்திய 'தியாக ராஜ ராமாயணம்’ ஹரி கதை தொடரில் கேட்டது)</p>
<p style="text-align: right"><span style="color: #ff0000"><strong>- வெ.ஸ்ரீனிவாசன், சென்னை-4</strong></span></p>
<p class="content"><span style="color: #0000ff"><u><strong><img alt="" align="right" width="150" height="260" src="http://www.vikatan.com/sakthi/2014/05/yzuzyz/images/p40c.jpg">கார்த்திகை புராணத்தில் ஒரு தகவல்!</strong></u></span></p>
<p class="content">ஓர் அரசு ஆலும் வேம்பும்<br>
ஒரு பத்து புளியும் மூன்று<br>
சீருடன் விளவும் வில்வம்<br>
மூன்றுடன் சிறந்த நெல்லி<br>
பேர் பெறும் ஐந்து தென்னை<br>
பெருகு மா ஐந்தும் ஒன்றும்<br>
யார் பயிர் செய்தாரேனும்<br>
அவர்க்கில்லை நரகம்தானே</p>
<p class="content">கார்த்திகை புராணத்தில் வரும் பாடல் இது.</p>
<p class="content">மனிதராகப் பிறந்த ஒவ்வொருவரும் கார்த்திகை மாதம்- சுக்ல பட்சத்தில்... அரசு, ஆல், வேம்பு ஆகிய மரங்களில் ஒவ்வொன்றும், விளா, வில்வம், நெல்லி ஆகிய மரங்கள் மும்மூன்றும், பத்து புளிய மரங்கள், மாமரம் ஐந்து, தென்னை ஐந்து... இப்படி ஒன்பது வகை மரங்களையும் நட்டு வளர்த்தால், அவருக்கு நரகம் என்பதே இல்லையாம்.</p>
<p class="content">மரங்களின் மகத்துவத்தையும், அவசியத்தையும், அவற்றை நட்டு வளர்ப்பதற்கு உரிய காலத்தையும் நம் முன்னோர்கள் எவ்வளவு அழகாக சொல்லிவைத்திருக்கிறார்கள் பார்த்தீர்களா? உலகெங்கும் மழை வளம் சிறக்கவும், சுபிட்சம் தழைக்கவும் இதுபோன்ற கருத்துள்ள பாடல்களை ஆலயங்களில் எழுதிவைத்து செயல்படுத்தலாமே.</p>
<p style="text-align: right"><span style="color: #ff6600"><strong>- ஆர். சந்திரிகா, சத்தியமங்கலம்</strong></span></p>
<p style="text-align: center"><span style="color: #ff6600"><strong><img alt="" align="middle" width="500" height="302" src="http://www.vikatan.com/sakthi/2014/05/yzuzyz/images/p40.jpg"></strong></span></p>
<p class="content"><span style="color: #0000ff"><u><strong>வீடு வரம் தரும் சிங்கபெருமாள்!</strong></u></span></p>
<p class="content"><span style="color: #ff0000">க</span>டந்த இதழில் சிங்கபெருமாள் கோயில் கும்பாபிஷேகம் குறித்த தகவலும் படங்களும் மிக அருமை. அட்டையிலும் அந்தக் கோயிலின் ஸ்ரீபிரதோஷ நரசிம்மரின் படம் வெகு அழகு!</p>
<p class="content">சிங்கபெருமாள் கோயில் குறித்த ஒரு விஷயத்தை வாசகர்களுடன் பகிர்ந்து கொள்ள விரும்புகிறேன். இந்தக் கோயிலில் பிராகார வலம் வரும் வழியில் செங்கற்கள் அடுக்கி வைத்திருப்பார்கள். அதில் சில செங்கற்களை எடுத்து, சிறிய வீடு போன்று அடுக்கி வைத்து, 'சொந்தமாக வீடு வாங்க  அருள் செய்யவேண்டும் ஸ்வாமி’ என்று ஸ்ரீநரசிம்மரைப் பிரார்த்தித்துக் கொண்டால், விரைவிலேயே வீடு வாங்கும் யோகம் உண்டாகும் என்பது நம்பிக்கை. எனது சகோதரி ஒருத்தி இப்படிப் பிரார்த்தனை செய்துவிட்டு வந்தாள். அடுத்த ஓரிரு மாதங்களிலேயே சொந்தவீட்டுக்காரியாகிவிட்டாள். வாசக நண்பர்களும் சிங்கபெருமாளை வேண்டி வணங்கி வரம்பெற்று வரலாம்.</p>
<p style="text-align: right"><span style="color: #ff6600">- சி.சோமசுந்தரி, திருவண்ணாமலை</span></p>
<p class="content"><span style="color: #0000ff"><strong><u>சிற்ப அற்புதம்!</u></strong></span></p>
<p class="content">பொள்ளாச்சி அருள்மிகு சுப்ரமணிய ஸ்வாமி கோயிலுக்குச் செல்லும் பக்தர்கள், அந்த ஆலயத்தின் மண்டப விதானத்தில் தொங்கும் இந்தச் சங்கிலியைப் பார்த்து ரசிக்கலாம்; வியக்கலாம்! கல்லிலே செய்த இந்தச் சங்கிலியின் வளையங்கள் தனித் தனியே அசையும்- காற்றில் ஆடும். சிற்ப அற்புதம்!</p>
<p style="text-align: right"><span style="color: #ff6600"><strong>- கவிதா ராமஜெயம்</strong></span></p>
<p style="text-align: center"><span style="color: #ff6600"><strong><img alt="" align="middle" width="555" height="355" src="http://www.vikatan.com/sakthi/2014/05/yzuzyz/images/p40b.jpg"></strong></span></p>
<p class="content"><span style="color: #0000ff"><strong><u>கேட்கிறோம்...</u></strong></span></p>
<p class="content"><span style="color: #ff0000"><strong>ஸ்ரீ</strong></span>ஜீரேந்திர சரஸ்வதி ஸ்வாமிகள் காஞ்சியில் சந்நியாசம் பெற்றுக் கொண்டவர். ஆனால், பீடாதிபதியாக பதவி ஏற்கவில்லை. 15-ம் நூற்றாண்டில் வாழ்ந்த மகான் ஸ்ரீகோவிந்த தீட்சிதரின் குரு இவர்.</p>
<p class="content">ஸ்ரீஜீரேந்திர சரஸ்வதி ஸ்வாமிகள் பற்றித் தெரிந்துகொள்ள விரும்புகிறேன்.தெரிந்தவர்கள் யாராவது தகவல் தந்து உதவுங்கள்.</p>
<p style="text-align: right"><span style="color: #ff6600">- சுந்தரராஜன், சென்னை</span></p>
<p class="content"><span style="color: #ff0000"><strong>எ</strong></span>னக்குச் சொந்த ஊர் வேலூர் மாவட்டம்- காவேரிப்பாக்கம். எங்கள் குல தெய்வம் 'ஏரி  காத்த அம்மன்’ என்று சிலர் சொல்கிறார்கள். ஆனால், அந்த அம்மனுக்கான கோயில் எங்கு உள்ளது, எப்படிச் செல்வது என்று எந்தத் தகவலும் தெரியவில்லை. எங்கள் குலதெய்வக் கோயில் பற்றி அறிந்த வாசக நண்பர்கள், தகவல் தந்து உதவுங்களேன்.</p>
<p style="text-align: right"><span style="color: #ff6600">- எஸ்.ராதாகிருஷ்ணன், சென்னை</span></p>
<hr>
<p class="content"><span style="color: #ff0000"><strong>வாசகர்களே...</strong></span></p>
<p class="content">ஆன்மிகம் சம்பந்தமான உங்கள் அனுபவங்கள், சந்தேகங்கள், உங்களுக்குத் தெரிந்த தகவல்களை பகிர்ந்துகொள்ளும் பகுதி. 'உங்களுடன்... நீங்கள்.’ அனுப்பவேண்டிய முகவரி: 'சக்தி சபா', சக்தி விகடன், 757, அண்ணா சாலை, சென்னை-600 002.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">புத்தக விமரிசனம்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="650" height="939" alt="" src="http://www.vikatan.com/sakthi/2014/05/yzuzyz/images/p55.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நன்மைகள் பெருகட்டும்!</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>சி</strong></span>த்திரை மாதம்- அமாவாசையை அடுத்து வரும் வளர்பிறை திருதியை நாள், 'அட்சய திருதியை’ திருநாளாகக் கொண்டாடப்படுகிறது. இந்த வருடம் மே-2 வெள்ளிக்கிழமை (சித்திரை-19) அன்று அட்சய திருதியை வருகிறது.</p>
<p class="content">'அட்சய’ என்றால் அழியாத- குறையாமல் பெருகக் கூடியது எனப் பொருள். இந்த நன்னாளில் செய்யப்படும் நன்மைகள் பன்மடங்காக பெருகி, அழியாத பலன் களைப் பெற்றுத் தரும் என்கின்றன ஞானநூல்கள்.</p>
<p class="content">பிரம்மதேவன் உலகை சிருஷ்டித்தது, பிட்சாடனரான ஈஸ்வரன், ஸ்ரீஅன்னபூரணியிடம் பிட்சை பெற்றது, ஐஸ்வர்ய லட்சுமி, தான்யலட்சுமி போன்ற திருமகளின் அவதாரங்கள் நிகழ்ந்தது, குபேர மூர்த்தி ஐஸ்வர்யங்களைப் பெற்றது, அள்ள அள்ளக் குறையாத அட்சய பாத்திரத்தை சூரிய பகவான் திரௌபதிக்கு அருளியது, கௌரவ சபையில் திரௌபதியின் மானம் காக்க ஸ்ரீகிருஷ்ணர் துகில் தந்து அருளியது ஆகிய புராணச் சம்பவங்கள் நிகழ்ந்ததும் இந்த தினத்தில்தான்.</p>
<p style="text-align: center"><img align="middle" alt="" src="http://www.vikatan.com/sakthi/2014/05/yzuzyz/images/p64.jpg"></p>
<p class="content">புண்ணியம் மிகுந்த இந்தத் திருநாளில் புண்ணிய நீராடுதல், பித்ருக்களுக்கு தர்ப்பணம் செய்வது, ஏழைகளுக்கு தானம் தருவது சிறப்பு.</p>
<p class="content"><span style="color: #ff0000"><strong>என்னென்ன பொருட்களைத் தானம் தரலாம்? </strong></span></p>
<p class="content">அரிசி, கோதுமை முதலான உணவுத் தானியங்கள் தருவது சிறப்பு. அட்சய திருதியை அன்று அன்ன தானம் செய்வதால், இறைவனுக்கே அன்னமிட்ட பலன் கிட்டும்; குடும்பத்தில் வறுமை நீங்கும். தவிர, அன்று பித்ருக் களுக்கு தர்ப்பணம் செய்தபின், பசுக்களுக்கு வாழைப் பழம் கொடுப்பது சிறப்பு. அட்சய திருதியை நாளில் இறைவனுக்குப் படைத்து உண்ணும் பிரசாதம் மிகச் சிறந்ததாகும்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ சக்தி</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><img alt="" align="left" width="250" height="117" src="http://www.vikatan.com/sakthi/2014/05/yzuzyz/images/p81b.jpg">? சக்திவிகடன் 11-ம் ஆண்டு சிறப்பிதழ் ஆன்மிகப் பொக்கிஷமாகத் திகழ்ந்தது. அதிலும் அட்டைப்பட ஓவியம் மிக அற்புதம். கண்களில் ஒற்றிக்கொண்டோம். எதையோ சூட்சுமமாக உணர்த்தும் அந்த ஓவியத்தின் தாத்பரியத்தை விளக்கினால் இன்னும் சிறப்பாக இருந்திருக்கும். </strong></span></p>
<p style="text-align: right"><span style="color: #800000"><strong>- எம். சிவானந்தி, மதுரை-2 </strong></span></p>
<p class="content">வாசகியின் கருத்தை ஓவியர் மணியம்செல்வன் கவனத்துக்குக் கொண்டு சென்றோம். அவர் தந்த விளக்கம் இங்கே...</p>
<p class="content">சிவபெருமானை ஆனந்தக்கூத்தன் எனப் போற்றுவார்கள். அவரது ஆடல் ஒட்டுமொத்த மாக பிரபஞ்ச இயக்கத்தை உணர்த்தும். அவர், தம்முடைய திருக்கரங்களில் தாங்கியிருக்கும் முத்திரைகளும் பொருட்களும் ஐந்தொழிலையும் குறிக்கும். அவற்றுள் ஆக்கத்தை- படைப்பை உணர்த்தும் உடுக்கையை, அந்த ஓவியத்தில் பிரதானப்படுத்தியிருக்கிறேன்.</p>
<p class="content">ஒலி ஆக்கும் சக்தி! ஈஸ்வரனின் உடுக்கை ஒலியில் இருந்துதான் பதினான்கு சப்த ஜாலங்கள் தோன்றியதாகச் சொல்வார்கள். அந்த பதினான்கு சப்த ஜாலங்களில் இருந்து தோன்றியதுதான் ஈரேழு பதினான்கு உலகங்கள். இதையே 'சப்த பிரம்மமயி சராசரமயி’ என்பார் ஆதிசங்கரர்!</p>
<p class="content">இப்படி, அனைத்துக்கும் ஆதாரமான ஒலியின் முக்கியத்துவத்தைக் காட்ட வேண்டும் என்ற எனது எண்ணத்தையே வண்ண மாக்கியிருக்கிறேன். ஆக, உற்பத்தியின் துவக்கமான உடுக்கை எனது படைப்புக்கும் உந்துதலாகிவிட்டது.</p>
<p class="content">எல்லாவற்றுக்கும் குருவருளும் திருவருளுமே காரணம். தென்னாடுடைய சிவனுக்கு நன்றி!</p>
<p class="content"><span style="color: #ff0000"><strong>? சென்ற இதழ் சக்தி விகடனில் 'சிபாரிசுக் கடிதம்’ எனும் தலைப்பில் அற்புதமான ஒரு பாடலையும், தகவலையும் தந்திருந்தார் பி.என்.பரசுராமன். பாணபத்திரருக்காக இறைவன் தந்த சிபாரிசுக் கடிதம் குறித்து சுவைபட விவரித்திருந்தார். 'திருவிளையாடல்’ திரைப்படத்தில் வரும் கதாபாத்திரமும் இவர்தானே? </strong></span></p>
<p style="text-align: right"><span style="color: #800000">- கே.நமசிவாயம், மேலூர்</span></p>
<p class="content"><img alt="" align="right" width="300" height="440" src="http://www.vikatan.com/sakthi/2014/05/yzuzyz/images/p81a.jpg">வாசகரின் இந்தக் கேள்வியை எழுத்தாளர் பி.என்.பரசுராமனிடம் தெரிவித்தோம். அதற்கு அவர் தந்த விளக்கம் இங்கே...</p>
<p class="content">''வாசகர் சொல்வது மிகவும் சரி. அதே பாணபத்திரர்தான் இவர். இந்த அடியவருக்காக இறைவன் விறகு சுமந்ததோடு, பாடவும் செய்து ஹேமநாத பாகவதரை கர்வபங்கம் செய்தருளிய திருவிளையாடலை, மிக அற்புதமாகக் காட்சிப்படுத்தியிருப்பார்கள் அந்தத் திரைப்படத்தில்.</p>
<p class="content">சிபாரிசுக் கடிதம், பாட்டு பாடியது மட்டுமல்ல... இன்னொரு சுவாரஸ்யமான தகவலும் உண்டு.</p>
<p class="content">அனுதினமும் தனது சந்நிதிக்கு வந்து பாணபத்திரர் பாடும் பாடல்களைக் கேட்பதில் அவ்வளவு இஷ்டம் சிவனாருக்கு. தன் அன்புக்கு உரிய அந்த அடியவர் தரையில் அமர்ந்து பாடினால், தரையின் குளிர்ச்சியால் அவரது உடம்பு பாதிக்குமே என்று, பலகை ஒன்றை தந்தருள, அந்தப் பலகையில் அமர்ந்து பாணபத்திரர் இறைவனைப் பாடியதாகக் குறிப்பிடுகிறது திருவிளையாடற் புராணம்.</p>
<p class="content"><span style="color: #ff0000"><strong>? 'முதல் வணக்கம் முதல்வனுக்கே’ என்ற தலைப்பில், விசேஷமான பிள்ளையார்களையும், அவரது திருப்பெயர் காரணங்களையும் சொல்லும் தொடர் சக்தி விகடனில் வெளியானது தெரியும். சில அத்தியாயங்களுக்குப் பிறகே படிக்க நேரிட்டது. </strong></span></p>
<p class="content"><span style="color: #ff0000"><strong>பிள்ளையார் பக்தரான என் பெரியப்பா, 'சாம கானம் கேட்ட பிள்ளையார்’ பற்றி ஒரு கதை சொன்னதாக ஞாபகம். இந்தப் பிள்ளையார் குறித்த தகவல் அந்தத் தொடரில் இடம்பெற்றதா? மீண்டும் வெளியிட்டால் உதவியாக இருக்கும். </strong></span></p>
<p style="text-align: right"><span style="color: #800000">- சி.இசக்கியப்பன், செகந்திராபாத் </span></p>
<p class="content">திருச்சியில் இருந்து சுமார் 27 கி.மீ. தொலைவிலும், லால்குடி யில் இருந்து சுமார் 6 கி.மீ. தொலைவிலும் உள்ளது அன்பில் எனும் திருத்தலம். அன்பில் ஆலந்துறை என்பது புராணப்பெயர்.</p>
<p class="content">இங்கே, ஸ்ரீசௌந்திரநாயகி சமேத ஸ்ரீசத்திய வாகீஸ்வரர் கோயிலில் அருள்பாலிக்கிறார் செவிசாய்த்த விநாயகர். கொள்ளிடக் கரைக்கு வந்த திருஞானசம்பந்தப்பெருமான் ஆற்றில் வெள்ளம் பெருக்கெடுத்து ஓடியதால், நதியின் தென்கரையில் இருந்தபடி இந்தத் தலத்தைப் பாடியருளினாராம். அந்தப் பாடலைச் செவி மடுத்ததால் பிள்ளையாருக்கு இப்படியொரு திருப்பெயர் வந்ததாக செவிவழித் தகவல் உண்டு.</p>
<p class="content"><img alt="" align="left" width="200" height="410" src="http://www.vikatan.com/sakthi/2014/05/yzuzyz/images/p81.jpg">பராந்தகச் சோழர் அக்னிஹோத்ரிகள் நூற்றியெட்டு பேரை இங்கு குடியேற்றி வேத பாராயணம் செய்யச் சொன்னதாகவும், ஜைமினி சாம வேதத்தைச் சேர்ந்த இவர்களது சாம கானத்தையும் செவிமடுத்தவர் என்பதால் சாமகானம் கேட்ட பிள்ளையார் என்று பெயர் வந்ததாகவும் சொல்வார்கள். நமது பிரச்னைகளையும் செவிமடுத்து தீர்த்துவைப்பவர் என்பதால், இவரை மனமுருகி வழிபட்டு வேண்டுதல் வைக்கிறார்கள் பக்தர்கள்.</p>
<p class="content"><span style="color: #ff0000"><strong>? 'சிவன் சொத்து குலம் நாசம்’ என்கிறார்கள். சிவன் சொத்து என்று குறிப்பிட்டுச் சொல்வதன் அர்த்தம் என்ன? </strong></span></p>
<p style="text-align: right"><strong>- எம். ராமநாதன், கும்பகோணம் </strong></p>
<p class="content">இதே கேள்விக்கு ஏற்கெனவே சேஷாத்ரி நாத சாஸ்திரிகள் பதில் அளித்திருக்கிறார்.</p>
<p class="content">''தியாகத்துக்கு முன்னுரிமை அளிக்கும் வடிவம் சிவலிங்கம்; பக்தர்களுக்கு பற்றற்ற நிலையை ஊட்டுவது. அவரிடம் வருபவன் பற்றற்று இருக்கவேண்டும். அவரின் அடியார்களுக்கு பற்று மிகுதியால் பொருளைக் கவரும் எண்ணம் வரக்கூடாது. அப்படி வந்தால் குலமே அழியும் எச்சரிக்கையாக அந்த வாக்கியத்தை எடுத்துக் கொள்ளலாம். ஈட்டிய பொருளை தேவைப்படுபவர்களுக்குப் பகிர்ந்தளிப்பது நல்லறம். தன்னிடம் உள்ள அத்தனையையும் பிறருக்கு அளிப்பவன் ஈசன். அவனது பொருளைக் களவாடுவது பாவம் என்பதால் அந்தச் சொற்றொடர் அர்த்தம் மிகுந்ததாகத் திகழ்கிறது.</p>
<p class="content">மற்றபடி, சிவன் கோயில் என்றில்லை எந்தக் கோயிலின் சொத்தை அபகரித்தாலும் குலம் நாசம்தான்! தவறு செய்த மனம் தவறான வழியில் சென்று குலநாசத்தைச் சந்திக்கும்.''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">புதிர் புதிது!  - 3 </div>
<div class="subtitle1">தி.தெய்வா, ஓவியம்: தமிழ்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>பி</strong></span>ரசித்திப்பெற்ற இந்தக் கோயிலைத் தரிசிக்க, வெகு தூரத்தில் இருந்து வந்திருக்கிறது இந்த நண்பர்கள் குழு. கோயிலுக்கு நான்கு வாயில்கள். நண்பர்களுக்கோ பிரதான வாயில் வழியாக கோயிலுக்குள் நுழைய ஆசை. மொழி தெரியாத ஊர் என்பதால், பிரதான வாயிலைக் கண்டுபிடிக்க நீங்கள்தான் அவர்களுக்கு உதவ வேண்டும்.</p>
<p style="text-align: center"><img alt="" align="middle" width="650" height="458" src="http://www.vikatan.com/sakthi/2014/05/yzuzyz/images/p92.jpg"></p>
<p class="content"><span style="color: #ff0000"><strong>நீங்கள் செய்ய வேண்டியது இதுதான்... </strong></span></p>
<p class="content">படத்தில் ஒவ்வொரு வாயிலுக்கும் ஒரு எண்ணும் அதன் அருகில் உரிய கட்டங்களும் இடம்பெற்றிருக்கும். நீங்கள், குறிப்புகளுக்கான விடைகளைக் கண்டறிந்து, ஓவ்வொரு வாயிலுக்கும் எதிரில் உள்ள கட்டங்களைப் பூர்த்தி செய்யுங்கள். பிறகு கட்டங்களில் வண்ணத்தில் சிக்கியிருக்கும் எழுத்தை மட்டும் சேகரித்து ஒழுங்கு படுத்தினால், 'நற்றுணையாவது நமசிவாயவே’ என்று சிவனாரைப் பாடித் தொழுத அடியவர் ஒருவரது சிறப்புப்பெயர் கிடைக்கும். அந்த சிறப்புப் பெயரில் மூன்றாவது எழுத்து இடம்பெற்றிருக்கும் கட்டம் எந்த வாயிலுக்கு அருகில் உள்ளதோ அதுவே பிரதான வாயில்!</p>
<p class="content">புதிரைக் கண்டுபிடித்து கோயிலின் பிரதான வாயிலை நண்பர்களுக்கு சுட்டிக்காட்டுவதுடன், புதிருக்கு உரிய விடையான அடியவரின் சிறப்புப் பெயரையும், புதிருக்கான சிறப்புக் கேள்வியையும் எங்களுக்கு எழுதி அனுப்புங்கள்.</p>
<p class="content"><span style="color: #ff0000"><strong>குறிப்புகள்</strong></span></p>
<p class="content"><span style="color: #800000">வாயில்-1: </span>தமிழ்ச் சங்கத்தில் இறைவனுடன் வாதிட்ட புலவர்</p>
<p class="content"><span style="color: #800000">வாயில்-2: </span>தந்தைக்கு உபதேசித்ததால், 'அப்பனுக்கு பாடம் சொன்ன -----------’ என்று முருகனைப் போற்றிப் பாடுவார்கள்.</p>
<p class="content"><span style="color: #800000">வாயில்-3: </span>நட்சத்திரங்களில் முதலாவது!</p>
<p class="content"><span style="color: #800000">வாயில்-4: </span>சத்திரிய வம்சத்தை அழிக்க சபதமேற்ற திருமாலின் அவதாரம் ------------ ராமன்.</p>
<p style="text-align: center"> </p>
<p style="text-align: center"><img alt="" align="middle" width="450" height="164" src="http://www.vikatan.com/sakthi/2014/05/yzuzyz/images/p92a.jpg"></p>
<p class="content"><span style="color: #ff0000"><strong>சிறப்புக் கேள்வி: </strong></span>அடியவர் எந்தச் சூழலில் மேற்சொன்ன வரிகள் இடம்பெற்ற பாடலைப் பாடினார்?</p>
<p class="content"><span style="color: #0000ff"><strong><u><img alt="" align="right" width="120" height="170" src="http://www.vikatan.com/sakthi/2014/05/yzuzyz/images/p92b.jpg">போட்டிக்கான விதிமுறைகள்: </u></strong></span></p>
<p class="content"><span style="color: #ff0000"><strong> </strong></span>இந்த இரண்டு பக்கங்களையும் பூர்த்தி செய்து, அப்படியே கத்தரித்து எங்களுக்கு அனுப்பி வையுங்கள். ஜெராக்ஸ் எடுத்தும் பூர்த்தி செய்து அனுப்பலாம். தனித்தாளில் எழுதி அனுப்பக்கூடாது.</p>
<p class="content"><span style="color: #ff0000"><strong> </strong></span>சரியான விடையோடு, சிறப்புக் கேள்விக்கும் கச்சிதமாக பதில் அனுப்பும் பத்து வாசகர்களுக்கு தலா 250 ரூபாய் பரிசாக வழங்கப்படும்.</p>
<p class="content"><span style="color: #ff0000"><strong> </strong></span>உங்கள் விடைகள் எங்களுக்கு வந்து சேரவேண்டிய கடைசி தேதி 6.5.14.</p>
<p class="content"><span style="color: #ff0000"><strong> </strong></span>விடைகளை சாதாரண தபாலில்தான் அனுப்பவேண்டும். நேரில், கூரியர், பதிவுத் தபால் மற்றும் இ-மெயிலில் அனுப்பப்படுபவை ஏற்கப்படமாட்டாது.</p>
<p class="content"><span style="color: #ff0000"><strong></strong></span> ஆசிரியர் தீர்ப்பே இறுதியானது!</p>
<p class="content"><span style="color: #0000ff"><strong>அனுப்ப வேண்டிய முகவரி: </strong></span>சக்தி விகடன், புதிர் புதிது - 3, 757, அண்ணா சாலை, சென்னை-600 002.</p>
<p style="text-align: center"><img align="middle" width="300" height="479" alt="" src="http://www.vikatan.com/sakthi/2014/05/yzuzyz/images/puthiresult.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ விகடன் - அருளோசை</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="650" height="703" alt="" src="http://www.vikatan.com/sakthi/2014/05/yzuzyz/images/p25.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">திருவிளக்கு பூஜை - 138 - பெரம்பலூரில்...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="650" height="948" alt="" src="http://www.vikatan.com/sakthi/2014/05/yzuzyz/images/p33.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அடுத்த இதழுடன்....</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="857" alt="" src="http://www.vikatan.com/sakthi/2014/05/yzuzyz/images/p3.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="450" height="1110" alt="" src="http://www.vikatan.com/sakthi/2014/05/yzuzyz/images/p4.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பொன் மழை பொழிந்தது!</div>
<div class="subtitle1">அட்சய திருதியையில் லட்சுமி கடாட்சம்! </div>
<div class="subtitle2">தி.தெய்வநாயகம்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000">அது</span> பிக்ஷை பாத்திரம் அல்ல; அக்ஷய பாத்திரம்!</p>
<p class="content">ஒரு நெல்லிக் கனியை ஏற்று, தங்கக்கனிகளை பொன்மழையாகப் பொழியவைத்தது என்றால், அது அக்ஷய பாத்திரம்தானே!</p>
<p class="content">அது வேனிற் காலம். சித்திரை மாதத்து வளர்பிறை திருதியைத் திருநாள். பிக்ஷை ஏற்கப் புறப்பட்டிருந்தான், பாலகன் சங்கரன்.</p>
<p class="content"><img alt="" align="left" width="200" height="427" src="http://www.vikatan.com/sakthi/2014/05/yzuzyz/images/p83d.jpg">பொய், பொறாமை, ஆசை, வஞ்சனை... என கொடுமையின் வெம்மையால் தகிக்கும் பூமகளின் துயரம் தீர்த்து, அவளைக் குளிர்விக்க... சாட்சாத் பரமேஸ்வரனின் அம்சமே இங்கே சங்கர பாலகனாக வந்து அவதரித்திருக்கிறது.</p>
<p class="content">அவருக்கு இன்ப-துன்பங்கள் ஏது? வெம்மை- குளிர்ச்சி எனும் பாகுபாடுகள்தான் ஏது?</p>
<p class="content">ஆனாலும் காட்டு மரங்கள் எல்லாம்... பாலகனின் மலர்ப் பாதங்கள் வெயிலின் வெம்மையால் நோகக் கூடாதே என்று, இலைகளையும் பூக்களையும் உதிர்த்து... காலடியில் அவதரித்த சங்கரனின் காலடிக்கு இதமாக மலர்ப்பாதை போட்டிருந்தன!</p>
<p class="content">மெள்ள நடந்து வந்த சங்கரனின் கண்களுக்கு தூரத்தில் ஒரு குடிசை தென்பட்டது. நடையை வேகப்படுத்தினான். ஊரின் எல்லையில் தனியே இருந்த அந்த குடிசையின் அருகில் சென்று, வாயிலில் நின்று குரல் கொடுத்தான்.</p>
<p class="content">''பவதி பிக்ஷாந்தேஹி''</p>
<p class="content">உள்ளே இருந்து ஒரு மாதரசி வெளிப்பட்டாள். பாலகனைக் கண்டாள். அனிச்சையாகவே அவளது கரங்கள் சேர்ந்து குவிய, சங்கரனை வணங்கினாள். ஏனோ தெரியவில்லை... இந்த பாலகனைக் கண்டதுமே அவள் உள்ளம் விம்மியது; கண்கள் தானாக நீரைச் சொரிந்தன. மனம் ஏதேதோ புலம்ப நினைக்க, அதன் வெளிப்பாடாய் அவள் உதடுகள் துடித்தன. உள்ளுக்குள் ஒரு தெய்விகச் சிலிர்ப்பு. ஆண்டவனை நேரில் தரிசித்த பரவசம்!</p>
<p class="content">கணநேரம் செய்வதறியாது திகைத்து நின்றாள். மறுகணம் தன்னிலை உணர்ந்தவளாக உள்ளே ஓடினாள். பாலகனுக்கு பிக்ஷையிட ஏதாவது உள்ளதா எனத் தேடிப் பார்த்தாள். விதியின் விளையாட்டு... குன்றிமணி அரிசி இல்லை. பரிதவித்துப் போனாள். எனினும் முயற்சியைக் கைவிடாமல், அடுத்தடுத்த அறைகளிலும் தேடத் துவங்கினாள். ஒரு பானையில் நெல்லிக்கனி ஒன்று கிடைத்தது.</p>
<p class="content">அகமகிழ்ந்து பயபக்தியோடு அதை எடுத்துவந்து, கை நடுக்கத் துடன் சங்கரனின் பி¬க்ஷ பாத்திரத்தில் இட்டாள். புன்னகையுடன் ஏற்றுக்கொண்ட சங்கரருக்கு, அவளின் தவிப்பையும், கை நடுக்கத் தையும் கண்டு சடுதியில் புரிந்துபோனது... அந்த இல்லத்தின் இல்லாமையும் இயலாமையும்!</p>
<p class="content">மெள்ள கண் மூடி, மகாலட்சுமியை தியானித்தான். மனதாரப் பிரார்த்தித்தான்...</p>
<p class="content"><span style="color: #ff9900">அங்கம் ஹரே: புளகபூஷணமாஸ்ரயந்தீ<br>
ப்ருங்காங்கனேவ முகுளாபரணம் தமாலம்<br>
அங்கீக்ருதாகிலவிபூதிரபாங்கலீலா<br>
மாங்கல்யதாஸ்து மம மங்களதேவதாயா:</span></p>
<p class="content">- ஸ்ரீமகாவிஷ்ணுவின் மார்பு மகிழ்ச்சியால் மெய்சிலிர்க்கும்போது, பொன்னிற வண்டுகள் மொய்க்கும் முகுள மலர்களைப் போல் காட்சி தருகிறது. சர்வ மங்கலங்களுக்கும் நாயகியான திருமகள் அதில் வசிக்கிறாள். அவரின் ஆனந்தத்துக்கு வேறு காரணம் வேண்டுமோ? அப்படிப்பட்ட திருமகளின் கடைக்கண் பார்வை   வேண்டும், அந்தக் குடிசையில் சகல மங்கலங்களும் பெருக வேண்டும்... எனத் துதித்துப் பாடத் துவங்கினான்.</p>
<p class="content">தாமரை போன்ற முகமுள்ள தேவிக்கு நமஸ்காரம், பாற்கடலில் பிறந்த தேவிக்கு நமஸ்காரம், சந்திரன், அமிர்தம் ஆகியவற்றுடன் தோன்றிய தேவிக்கு நமஸ்காரம், ஸ்ரீமந் நாராயணனுடைய ப்ரிய தேவிக்கு நமஸ்காரம் என்று பாடலால் போற்றி வழிபட்டான்.</p>
<p class="content"><img alt="" align="right" width="250" height="341" src="http://www.vikatan.com/sakthi/2014/05/yzuzyz/images/p83b.jpg">மகாவிஷ்ணுவின் நாயகியே, மனத்தை ரமிக்கச் செய்பவளே, மூவுலகத்துக்கும் ஐஸ்வரியத்தைக் கொடுப்பவளே கருணை செய் என்றெல்லாம் வேண்டிப் பாடிமுடித்தான்.</p>
<p class="content">அலைமகள் கருணை செய்தாள்: அங்கே அந்த இல்லத்தில் பொன்மாரிப் பொழிந்தது!</p>
<p class="content">இந்த தெய்விகச் சம்பவம் குறித்து சுவாரஸ்யமான கர்ண பரம்பரைத் தகவல் ஒன்றும் உண்டு. துவாபர யுகத்தில் ஸ்ரீகிருஷ்ணரின் அருளால் குபேர சம்பத்து பெற்ற குசேல தம்பதியே கலியுகத்திலும் பிறந்து வறுமையை அனுபவித்தனர். முற்பிறவியில் அவர்களுக்குக் கிடைத்த செல்வபோகத்தை முறையுடன் செலவழிக்காததால், இப் பிறவியில் அவர்களுக்கு வறுமை வாய்த்தது என்று திருமகள் ஆதிசங்கரரிடம் தெரிவித்ததாகவும், அவர் 'என்பொருட்டு இவர்களுக்கு அருள் செய்ய வேண்டும்’ என்று கனகதாரா ஸ்தோத்திரம் பாடி தேவியை வழிபட்டதாகவும் சொல்கிறது அந்தத் தகவல்!</p>
<p class="content">அலைமகளை துதித்து ஆதிசங்கரர் அருளிய 'கனகதாரா ஸ்தோத்திரம்’, அவர் அருளிய முதல் பாடல்!  </p>
<p class="content">மூன்று வேதங்களின் ஸ்வரூபிணியும், மூவுலகத்துக்கு தாயுமான மகாலட்சுமியை இந்த கனகதாரா ஸ்தோத்திரங்களினால் தினசரி எவர் துதிக்கின்றனரோ, அவர்கள் இந்த உலகில் எல்லாக் குணங்களும் நிறைந்தவர்களாகவும், மிகுந்த பாக்கியசாலிகளா கவும், வித்வான்கள் கொண்டாடும் புத்தி சக்தி உள்ளவர்களாகவும் திகழ்வார்கள் என்பது ஸ்ரீஆதிசங்கரரின் திருவாக்கு.</p>
<p class="content">ஆதிசங்கரர் கனகதாரா ஸ்தோத்திரம் பாடி, திருமகள் அருளால் பொன்மழை பெய்வித்த சம்பவம் நிகழ்ந்தது ஓர் அட்சயதிருதியை நாளில். எனவே, அட்சய திருதியை தினத்தில் இந்த ஸ்தோத்திரத்தைப் பாடி அலைமகளை வழிபடுவதால், நமது வறுமைகள் நீங்கும்; வீட்டில் லட்சுமிகடாட்சம் பெருகும்.</p>
<p class="content">கனகதாரா ஸ்தோத்திரம் மட்டுமல்ல... அட்சய திருதியை அன்று துதித்து வழிபட்டு வரம்பெற உகந்த இன்னும் சில தெய்வப் பாடல்களும் உண்டு.</p>
<p class="content"><span style="color: #ff0000"><strong><u>பதினாறு பேறுகள் அருளும் அபிராமியம்மை பதிகம் </u></strong></span></p>
<p class="content">அபிராமிப் பட்டர் அருளிய அபிராமியம்மை பதிகத்தில் ஒரு பாடல் பதினாறு பேறுகளையும் விவரித்து அவற்றை அருளும் படி வேண்டுகிறது.</p>
<p class="content">கலையாத கல்வியும் குறையாத வயதுமோர்<br>
            கபடு வாராத நட்பும்<br>
கன்றாத வளமையும் குன்றாத இளமையும்<br>
           கழுபிணியிலாத உடலும்<br>
சலியாத மனமும் அன்பகலாத மனைவியும்<br>
           தவறாத சந்தானமும்<br>
தாழாத கீர்த்தியும் மாறாத வார்த்தையும்<br>
           தடைகள் வாராத கொடையும்<br>
தொலையாத நிதியமும் கோணாத கோலுமொரு<br>
          துன்பமில்லாத வாழ்வும்<br>
துய்யநின் பாதத்தில் அன்பும் உதவிப் பெரிய<br>
           தொண்டரோடு கூட்டு கண்டாய்:<br>
அலையாழி அறிதுயிலு மாயனது தங்கையே<br>
          ஆதிகடவூரின் வாழ்வே<br>
அமுதீசர் ஒருபாகம் அகலாத சுகபாணி<br>
           அருள்வாமி அபிராமியே!</p>
<p style="text-align: center"><img alt="" align="middle" width="416" height="592" src="http://www.vikatan.com/sakthi/2014/05/yzuzyz/images/p83c.jpg"></p>
<p class="content">அம்பாளுக்கு நெய்தீபம் ஏற்றிவைத்து இந்தப் பாடலைப் பாடி வழிபட வேண்டும். இதனால் கல்வி, நீண்ட ஆயுள், நல்ல நட்பு, குறையாத வளம், இளமை, பிணியில்லாத தேகம், சலித்துக்கொள்ளாத மனம், அன்பு மிகுந்த மனைவி, குழந்தை பாக்கியம், புகழ், வாக்குத்தவறாத நிலை, தடைகள் இல்லாத கொடைத்தன்மை, அழியாத செல்வம், நெறிமுறையுடன் கூடிய அரசாங்கம், துன்பம் இல்லாத வாழ்வு, அம்பாளிடம் குறையாத பக்தி ஆகிய பதினாறு பேறுகளும் வாய்க்கும்.</p>
<p class="content"><span style="color: #ff0000"><strong><u>திருப்புகழ் பாடல்.... </u></strong></span></p>
<p class="content"><img alt="" align="left" width="120" height="249" src="http://www.vikatan.com/sakthi/2014/05/yzuzyz/images/p83a.jpg">கோவை மாவட்டம் சோமனூருக்கு அருகிலுள்ள தலம் கொங்கணகிரி. இங்கு அருளும் முருகப்பெருமானைப் போற்றி அருணகிரியார் அருளிய இந்தப் பாடல்  என்னென்ன வேண்டுகிறது தெரியுமா?</p>
<p class="content">ஐங்கரனை ஒத்தமனம் ஐம்புலம் அகற்றிவளர்<br>
   அந்திபகல் அற்றநினை  வருள்வாயே<br>
அம்புவித னக்குள்வளர் செந்தமிழ்வ ழுத்தி  உனை<br>
   அன்பொடுது திக்கமனம் அருள்வாயே<br>
தங்கியத வத்துணர்வு தந்தடிமை முத்திபெற<br>
   சந்திரவெ ளிக்கு வழி அருள்வாயே<br>
தண்டிகைக னப்பவுசு எண்டிசைம திக்கவளர்<br>
   சம்ப்ரமவி தத்துடனெ  அருள்வாயே<br>
மங்கையர்சு கத்தைவெகு இங்கிதம்என்  உற்றமனம்<br>
  உன்றனை நினைத்தமைய அருள்வாயே<br>
மண்டலிகா ரப்பகலும் வந்தசுப ரக்ஷைபுரி<br>
   வந்தணைய புத்தியினை அருள்வாயே<br>
கொங்கில் உயிர் பெற்றுவளர் தென்கரையில்   அப்பர் அருள்<br>
    கொண்டு உடல் உற்றபொருள் அருள்வாயே<br>
குஞ்சரமு கற்கிளைய கந்தன்  என வெற்றிபெறு<br>
   கொங்கணகி ரிக்குள்வளர் பெருமாளே.</p>
<p class="content"><span style="color: #ff0000"><strong><img alt="" align="right" width="106" height="237" src="http://www.vikatan.com/sakthi/2014/05/yzuzyz/images/p83.jpg">கருத்து:</strong></span> யானை முகம் கொண்ட விநாய கருக்கு இளையோனாக விளங்கி, மூன்று உலகங்களையும் தனது வலிமையினால் வெற்றி கொள்ளும்,  'கொங்கணகிரி’ எனும் திருமலையின் மீது எழுந்தருளியிருப்பவரே!</p>
<p class="content">ஐந்து திருக்கரங்களைக் கொண்ட விநாய கரைப் போன்று, எல்லா காரியங்களுக்கும் முற்படும் மனமானது ஐந்து புலன்களின் வழியே செல்லும் தொழிலை நீக்கி, மறுப்பு நிலை என்ற கேவல நிலை அகற்றி நினைவற்ற நிலையைத் தந்தருள்வீர்.</p>
<p class="content">செந்தமிழ் பாடலால் அன்புடன் துதிசெய்ய அருள்புரிவீர். தவத்தால் வருகின்ற மெய்யுணர்வைத் தந்து சிவகதி பெறுமாறு சந்திர ஒளி வீசுகின்ற மேலைவெளிக்கு வழியை அருள்வீர். எட்டு திசைகளிலும் உள்ளவர்கள் மதிக்குமாறு மிகுந்த மகிழ்ச்சியுடன் வாழ்கின்ற பெருவாழ்வுக்கு அருள்புரிவீர். பெண்களது இன்பத்தை, மிகுந்த இனிமை என்று எண்ணி சேர்ந்துள்ள மனமானது, உம்மை நினைத்து அமைதியடைய அருள் புரிவீர். இரவும், பகலும் உயிர்களைக் காத்து அருள்புரிந்து சிவநெறியில் வந்து சேர நல்லறிவைத் தந்தருள்வீர்.</p>
<p class="content">அவிநாசி என்ற தலத்தின் தென் கரையில் சுந்தரமூர்த்தியினால், சிவபிரான் துணைக்கொண்டு, முதலை வாய்ப்பட்ட மகன் உயிர் பெற்று உடம்புடன் வெளிப்பட்ட அற்புதம் நிகழ்ந்தது. அப்படியான ரகசியப் பொருளை எனக்கும் அருள்வீராக என வேண்டுகிறது, அருணகிரியாரின் இந்தத் திருப்புகழ் பாடல்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சங்கடம் போக்கும் சனி பிரதோஷம்..! </div>
<div class="subtitle1">ஒரு நாள்... ஓரிடம்... ஓர் அனுபவம்..! </div>
<div class="subtitle2">எஸ்.கண்ணன்கோபாலன்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ஒ</strong></span>ரு நாள் என்பது நம் வாழ்க்கையையே திசை திருப்பக்கூடியது. அது நல்ல திருப்பமா அல்லது நம்மைக் குற்றவாளிக் கூண்டில் நிறுத்தும் திருப்பமா என்பது, அந்த நாளின் நம்முடைய செயலின் தன்மையைக் கொண்டே தீர்மானிக்கப்படுகிறது. காலம் காலமாக நல்லவர்களாக இருப்பவர்களும் ஏதேனும் ஒரு நாளில் சந்தர்ப்ப சூழ்நிலை காரணமாக கெட்டவர்களாக மாறிவிடக்கூடிய நிலை ஏற்பட்டு விடுகிறது. நல்லவர்களின் நிலையே இப்படி என்றால், நல்லவர் போன்று நடிப்பவரின் நிலையைப் பற்றிச் சொல்லத் தேவையில்லை.</p>
<p class="content">எனவேதான், ஒவ்வொரு நாளும் நாம் நல்லதே நினைத்து, நல்லதே செய்து, நல்லவர்களாக வாழ வேண்டும் என்பதற்காக, தர்மசாஸ்திரம் பல நெறிமுறைகளை நமக்கு வகுத்துத் தந்திருக்கிறது.</p>
<p class="content"><img align="right" width="300" height="362" alt="" src="http://www.vikatan.com/sakthi/2014/05/yzuzyz/images/p26e.jpg">அந்த நெறிமுறைகளை மீறி, குற்றம் செய்பவர்களுக் கான தண்டனைகள் பற்றியும், அதே தர்மசாஸ்திரம் குறிப்பிடுகிறது. ஒரு குற்றத்தை பாமரன் ஒருவன் செய்தால், குறைவான அளவு தண்டனை தரும் தர்மசாஸ்திரம், அதே குற்றத்தை சாஸ்திரங்கள் கற்ற சான்றோர் செய்தால் அவர்களுக்குக் கடுமையான தண்டனையை விதிக்கிறது. காரணம், சாஸ்திரம் தெரிந்த சான்றோர் சொல்லும் தர்மத்தைத்தான் பாமரர்கள் கடைப்பிடிப்பார்கள். அவர்களே தப்பு செய்தால், பாமரர்கள் எப்படி அவர்களின் சொல்லை மதித்து நடப்பார்கள்? அதனால்தான், சமூகத்தை நல்ல வழியில் நடத்திச் செல்லும் பொறுப்பில் உள்ள சான்றோர் தவறு செய்தால், கடுமையான தண்டனையை விதித்திருக்கிறது தர்மசாஸ்திரம்.</p>
<p class="content">தர்மசாஸ்திரப்படி வாழ்ந்த ஒரு குடும்பத்தைச் சேர்ந்தவன், தன் மனைவியே தனக்குத் துரோகம் செய்தும் பழி வாங்க எண்ணாமல் பொறுமை காத்த சம்பவம் ஒன்றும், அதன் பயனாக ஒரு சிவாலயம் தோன்றிய வரலாறும் நமக்குத் தெரிய வந்தது.</p>
<p class="content">'ஒரு நாள்... ஓரிடம்...’ அனுபவத்துக்காக எங்கே செல்லலாம் என யோசித்தபோது, 'சனிப் பிரதோஷம் வருவதால், அது தொடர்பான ஒரு கோயிலுக்குச் சென்று வரலாமே’ என்று தோன்றியது.</p>
<p class="content">சனிப் பிரதோஷத்துக்கு அப்படி என்ன தனிச் சிறப்பு?</p>
<p class="content">ஒருமுறை துர்வாச முனிவரின் சாபத்துக்கு ஆளான இந்திரன் தன் இந்திர பதவியையும் செல்வங்கள் அனைத்தையும் இழக்க நேரிட்டது. இழந்த பதவியையும் செல்வங்களையும் திரும்பப் பெற ஸ்ரீமகாவிஷ்ணு விடம் முறையிட்டான். அவருடைய ஆக்ஞைப்படி தேவர்கள் பாற்கடலைக் கடைந்ததும், அதில் இருந்து அமிர்தம் தோன்றியதும் பலருக்கும் தெரிந்ததுதான். ஒரு நன்மை நடக்கவேண்டுமானால், அதற்கு முன் பல சோதனைகளும் தோன்றுவது இயல்பு. அதன்படி, பாற்கடலில் அமிர்தம் தோன்றுவதற்கு முன், மிகக் கடுமையான ஆலகால விஷம் தோன்றியது.</p>
<p class="content">அதன் வீரியத்தைத் தாங்கமாட்டாத தேவர்கள் சிவபெருமானிடம் முறையிட்டுப் புலம்ப, சிவனார் அந்த ஆலகால விஷத்தைத் தாம் ஏற்றுக்கொண்டார். பின்னர், தேவர்கள் போற்றித் துதிக்க, நந்திதேவரின் இரு கொம்பு களுக்கு மத்தியில் நின்று ஆனந்த நடனம் புரிந்தார் சிவன். இது நடைபெற்றது ஒரு சனிக்கிழமை நாளில்தான்! பிரதோஷ காலம் என்பது மாலை 4.30 மணி முதல் 6.00 மணி வரையில் உள்ள நேரம் ஆகும்.</p>
<p style="text-align: center"><img align="middle" width="650" height="419" alt="" src="http://www.vikatan.com/sakthi/2014/05/yzuzyz/images/p26d.jpg"></p>
<p class="content">ஒவ்வொரு மாதமும் கிருஷ்ணபட்ச திரயோதசி, சுக்லபட்ச திரயோதசி என இரண்டு பிரதோஷங்கள் சிவாலயங்களில் கொண்டாடப்படுகின்றன. ஈசன் ஆலகாலம் உண்டது ஒரு சனிக்கிழமை திரயோதசி என்பதால், சனிப் பிரதோஷம் தனிச் சிறப்புடன் கொண்டாடப்படுகிறது.</p>
<p class="content">சனிப் பிரதோஷ தரிசனத்துக்காக 'சப்த சங்கரஸ்தலம்’ என்று போற்றப்பெறும் சென்னை, மயிலை திருத்தலத்தில் அமைந் திருக்கும் காரணீஸ்வரர் திருக்கோயிலுக்குச் சென்றோம். சனிப் பிரதோஷம் மாலையில்தான் நடைபெறும் என்றாலும், கோயில் பற்றிய பல செய்திகளை அறிந்து கொள்ளவேண்டி, மயிலாப்பூர் கச்சேரி சாலையின் கிளைச் சாலையாகப் பிரியும் கடைவீதியில் (பஜார் தெரு என்றே அழைக்கப்படுகிறது), கச்சேரி சாலையில் இருந்து சுமார் அரை கி.மீ தூரத்தில் அமைந்துள்ள காரணீஸ்வரர் கோயிலுக்குக் காலையிலேயே சென்றுவிட்டோம்.</p>
<p class="content">கிழக்கு நோக்கிய ஐந்து நிலை ராஜ கோபுரத் துடன் திகழும் கோயிலுக்குள் பிரவேசிக்கிறோம். உள்ளே கொடிமரமும், அடுத்து நந்தி மண்டபமும் அமைந்துள்ளது. நந்திதேவரை வழிபட்ட பின்னர் கருவறைக்குள் செல்கிறோம். மகா மண்டபத்தில் நின்றபடி சர்வமங்கள விநாயகர், காரணீஸ்வரர், பொற்கொடி அம்பிகை, நடராஜர், உற்சவ மூர்த்தங்கள், சூரியன், பைரவர், சமயக் குரவர்கள், சந்தான பழனி ஆண்டவர் சந்நிதிகளைத் தரிசித்து வணங்கி, பிராகாரம் வலம் வருகிறோம். பிராகாரத்தில் கோஷ்ட மூர்த்தங்களாக நிருத்த கணபதி, தட்சிணாமூர்த்தி, மகாவிஷ்ணு (மிகப் பழைமையான சிவாலயங்களில்தான் ஈசனின் கருவறைப் பின்புற கோஷ்ட மூர்த்தமாக ஸ்ரீமகா விஷ்ணுவைத் தரிசிக்க முடியும்), பிரம்மா, துர்கை, சண்டிகேஸ்வரர் ஆகியோர் காட்சி தருகின்றனர். பிராகாரத்தின் மேற்குப் பக்கத்தில் உண்ணாமுலை அம்பிகை சமேத அண்ணாமலையார், வள்ளி- தேவசேனா சமேத சுப்ரமணியர் சந்நிதிகளும், நாக பிரதிஷ்டையுடன் அரச மரம், ஆஞ்சநேயர், நவகிரகம், சனி பகவான் சந்நிதிகளும் அமைந்துள்ளன.</p>
<p style="text-align: center"><img align="middle" width="555" height="391" alt="" src="http://www.vikatan.com/sakthi/2014/05/yzuzyz/images/p26c.jpg"></p>
<p class="content">பிற்பகல் நடை சார்த்தப்பட்டதும், கிடைத்த இடைவெளியில் கோயில் அர்ச்சகரிடம் பேசினோம்.</p>
<p class="content">இந்து சமய அறநிலையைத் துறையின் மேற்பார்வையில் உள்ள இக்கோயில் மிகவும் பழைமையான கோயில் என்றும், புதன் தோஷ நிவர்த்தி ஸ்தலம் இது என்றும் குறிப்பிட்டார்.</p>
<p class="content">சிவபெருமான் சந்நிதிக்கு நேராக வெளியில் நந்தி மண்டபமும், கொடி மரமும் உள்ளன. நந்தி பகவானுக்கு வலப்புறம் துர்கா, லக்ஷ்மி, சரஸ்வதி சந்நிதிகள் அமைந்துள்ளன. காரணிச் சித்தர் என்ற சித்தர் வழிபட்டதால்,  ஈசன் காரணீஸ்வரர் என்று திருப்பெயர் கொண்டாராம். அம்பிகை ஸ்வர்ணலதாம்பிகை என்றும், பொற்கொடி அம்பிகை என்றும் திருப்பெயர் கொண்டாளாம். தன்னை வந்து வழிபடுவோருக்கெல்லாம் பொன்னும் பொருளும் வழங்கி அருள்புரிவதால், அவளுக்கு இந்தத் திருப்பெயர் என்கிறார்கள்.</p>
<p class="content"><span style="color: #ff0000"><strong>சிந்து</strong></span> சமவெளி நாகரிகத்தின் தொடக்கக் காலம். அன்றைக்கு, சிந்து நதிக்குத் தென் கரையில் பத்மபுரி என்றொரு நகரம் இருந்தது. அந்த நகரில் வேதம் முற்றுணர்ந்த அந்தணச் செம்மலாய் வாழ்ந்து வந்தார் பசுபதி எனும் வேதியர். அவர்தம் தவப்பயனாய்த் தோன்றிய மகன் தனஞ்செயன், பெயருக்கு ஏற்ப அறிவிலும் அழகிலும் சிறந்து விளங்கினான். அவன் வாலிபப் பருவம் எய்தியதும், அழகிலும் பண்பிலும் சிறந்து விளங்கிய காந்திசுந்தரம் எனும் பெண்ணைத் திருமணம் செய்து வைத்தார் பசுபதி.</p>
<p style="text-align: center"><img align="middle" width="600" height="148" alt="" src="http://www.vikatan.com/sakthi/2014/05/yzuzyz/images/p26b.jpg"></p>
<p class="content">தம்பதியர் கருத்தொருமித்த மனத்தினராய், சிறப்புடன் வாழ்ந்து வந்தனர். இருப்பதைக் கொண்டு சிறப்பான முறையில் குடும்பம் நடத்திய மனைவியிடம் தனஞ்செயன் மிகுந்த அன்பு செலுத்தினான். வாழ்க்கையும் இனிதாய்த் தொடர்ந்தது.</p>
<p class="content">ஆனால், வினைப்பயன் விதிப்பயன் என்று ஒன்று இருக்கிறதே! அதை யாரால் மாற்றமுடியும்? ஒரு நாள், அது தன் குரூர விளையாட்டைத் தொடங்கிவிட்டது.</p>
<p class="content">காந்திசுந்தரம், கணிகை ஒருத்தியின் பார்வையில் பட்டுவிட்டாள். அவளுடைய அழகும் வனப்பும் கண்ட அந்தக் கணிகை, 'காந்திசுந்தரத்தைத் தன் வசப்படுத்திக் கொண் டால், அவளைத் தன் தொழிலில் ஈடுபடுத்தி, பணக்காரியாக ஆகலாமே!’ என்று யோசித்தாள்.</p>
<p class="content">காந்திசுந்தரத்திடம் தன்னை அறிமுகப் படுத்திக்கொண்ட அக் கணிகை, முதலில் அவளுடைய அழகைப் புகழ்ந்து பேசினாள். புகழ்ச்சிக்கு யார்தான் மயங்கமாட்டார்கள்? காந்திசுந்தரமும் மயங்கினாள். அடுத்த கட்டமாக, அவளின் கணவன் தனஞ்செயன் கணிகை ஒருத்தியிடம் காமுற்றுக் கிடப்பதாகக் கதை விரித்தாள். கணவனின் பேரில் அவளுக்கு வெறுப்பும் துவேஷமும் முளைவிட விதை விதைத்தாள். பின்பு, அவள் அழகுக்கும்  வனப்புக்கும் 'ம்’ என்று ஒரு வார்த்தை சொன்னால் போதும், பொன்னும் மணியும் காலடியில் குவியும் என்பதாக ஆசை உரம் போட்டாள். கடைசியில், அறுவடையும் செய்துவிட்டாள் அக் கணிகை. ஆம்... ஒருநாள், காந்திசுந்தரம் களங்கப்பட்டுப் போனாள்.</p>
<p class="content"><img align="left" width="200" height="325" alt="" src="http://www.vikatan.com/sakthi/2014/05/yzuzyz/images/p26a.jpg">தன் கரம் பற்றி வாழ்க்கைப் பயணம் தொடர்ந்தவள், இடையிலேயே தடம் மாறி களங்கப்பட்டது தனஞ்செயனுக்குத் தெரிய வந்தது. அழகு மட்டுமின்றி, உயர் பண்புகளும் கொண்டிருந்த தன் மனைவியா இப்படி? மனம் தாளவில்லை தனஞ்செயனுக்கு.</p>
<p class="content">தடம் மாறிப்போன மனைவியைத் தண்டிக்க நினைக்கவில்லை அவன். காரணம், அவள்தான் விதிவசத்தால் தப்பு செய்துவிட்டாள் என்றால், சாஸ்திரம் தெரிந்த தானும் அப்படித் தப்பு செய்யலாமா என்று எண்ணினான். தனது தலைவிதியை எண்ணி வருந்தியவனாக, மனம் பேதலித்த நிலையில் காடுகளில் சுற்றித் திரிந்துகொண்டே, தென்திசை நோக்கி வந்துகொண்டிருந்தான்.</p>
<p class="content">திருமயிலை திருத்தலத்தை அடைந்த நேரத்தில், அவன் மனம் தெளிவு பெற்றது. கடலோரத்தில் இருந்த கபாலீஸ்வரர் கோயில் கோபுர தரிசனம் கண்ட அவன், ஆலயத்துள் சென்று ஐயனை நெக்குருகி வழிபட்டான். சாஸ்திர நெறி தவறாமல் வாழும் அவனுக்குத் திருவருள் புரியத் திருவுள்ளம் கொண்ட சிவபெருமான், அசரீரியாக ஓர் இடத்தைக் குறிப்பிட்டு, அங்கே சிவலிங்கம் பிரதிஷ்டை செய்து வழிபடக் கூறினார்.</p>
<p class="content">தனஞ்செயனும், சிவபெருமான் குறிப்பிட்ட இடத்தில் சிவலிங்க பிரதிஷ்டை செய்து, பக்தியுடன் பூஜித்து வரலானான். பக்திக்குப் பலன் கிடைப்பதற்கான காலமும் கனிந்தது.</p>
<p class="content">தனஞ்செயன் பூஜித்த லிங்கத்தில் இருந்து அம்பிகையுடன் வெளிப்பட்ட சிவபெருமான், அவன் வேண்டும் வரம் யாதெனக் கேட்டார்.</p>
<p class="content">''ஐயனே! நின் அருளால் நான் இனிப் பிறவாமை வேண்டும். மேலும், என் மனைவி, பொன்னும் பொருளும் கிடைக்கப் பெற வேண்டும் என்ற மதி மயக்கத்தினாலேயே தடம் மாறிச் சென்றாள். எனவே, எந்த ஒரு பெண்ணும் இங்கு வந்து வழிபட்டால், தங்கள் அருளாலும், தேவியின் கருணையினாலும் பொன்னும் பொருளும் கிடைக்கப் பெற்று, அவர்களின் மனம் நிறைவு பெற வேண்டும்'' என்று பிரார்த்தித்தான்.</p>
<p class="content">அப்படியே அருள்புரிந்த ஈசன், அன்னை பொற்கொடி சமேதராகக் கோயில் கொண்டு அருளினார். அதுதான், இதோ நாம் தரிசித்துக் கொண்டு இருக்கிறோமே, இந்த காரணீஸ்வரர் கோயில்.</p>
<p class="content">மாலை 3.00 மணிக்கு நாம் சனிப் பிரதோஷ விழாவைத் தரிசிக்கக் கோயிலுக்குச் செல்கிறோம். பக்தர்கள் பால், பன்னீர், பூச்சரங்கள், பூமாலைகள் மற்றும் நானாவித அபிஷேக திரவியங்களுடன் திரள்திரளாக வருகிறார்கள். கோயிலில் உள்ள திருமுறை மண்டபத்தில்,  நந்தி வாகனத்தில் எழுந்தருளியிருக்கும் பிரதோஷ மூர்த்தியைத் தரிசித்து வணங்கி, கருவறைக்குள் செல்கிறோம். சரியாக 4 மணிக்கு, கருவறையில் உள்ள சர்வ மங்கள விநாயகருக்கு முதல் அபிஷேகம் நடைபெறுகிறது. தொடர்ந்து நந்தி தேவர், முருகப் பெருமான், பொற்கொடி அம்பிகை, காரணீஸ்வரர், சண்டிகேஸ்வரர் சந்நிதிகளில் கிரமப்படி அபிஷேகங்கள் நடைபெறுகின்றன. அலங்காரம் செய்வதற்காகத் திரை போடவே, நாம் கோயில் பிராகாரத்தை வலம் வந்தோம். ஏராளமான பக்தர்கள் குவிந்திருப்பதை நம்மால் காணமுடிகிறது.</p>
<p class="content">அப்போது வயது முதிர்ந்த ஒரு பாட்டியைக் கைப்பிடித்து, ஒவ்வொரு சந்நிதியாக பொறுமையாக அழைத்துச் சென்று தரிசனம் செய்ய வைத்த ஓர் இளைஞரைக் கண்டோம். பிரதீப் குமார் என்ற அந்த இளைஞர் ஹோட்டல் நிர்வாகத்தில் பட்டம் பெற்று தற்போது சென்னையில் உள்ள பிரபல உணவகம் ஒன்றில் சமையல் கலைஞராகப் பணிபுரிந்து வருவதாகவும் ஊரில் இருந்து வந்திருக்கும் தன் பாட்டியை கோயிலில் நடைபெறும் சனிப் பிரதோஷ விழாவைத் தரிசிக்க அழைத்து வந்திருப்பதாகவும் தெரிவித்தார்.</p>
<p class="content"><img align="right" width="120" height="243" alt="" src="http://www.vikatan.com/sakthi/2014/05/yzuzyz/images/p26.jpg">பெற்று வளர்த்த தாயையும் தந்தையையும் முதியோர் இல்லத்தில் கொண்டு சேர்க்கும் இளைஞர்கள் மத்தியில், தன் பாட்டியை மிகப் பொறுமையுடன் கோயிலில் ஒவ்வொரு சந்நிதியாக அழைத்துச் சென்று தரிசனம் செய்ய வைத்த அந்த இளைஞரைக் கண்டு, நாம் உண்மையிலேயே வியப்பும் மகிழ்ச்சியும் அடைந்தோம்.</p>
<p class="content">சரியாக 5.30 மணிக்கு அலங்காரம் முடிந்து, மங்கள இசை முழங்க, தீபாராதனை நடைபெற்றது. அதே நேரத்தில், திருமுறை மண்டபத்தில் எழுந்தருளியிருந்த பிரதோஷ மூர்த்திக்கு பக்தர்கள் கொடுத்த மலர்மாலைகள் சார்த்தப்பட்டு, பிராகார வலம் வருவதற்கான ஏற்பாடுகள் நடைபெற்றன.</p>
<p class="content">5.45 மணிக்கு, நாகஸ்வர இசையுடன் பிரதோஷ மூர்த்தியின் பிராகார வலம் தொடங்கியது. 'ஹர ஹர சங்கர... ஜெய ஜெய சங்கர’ என்று பக்திப் பரவசத்துடன் முழங்கியபடி பக்தர்கள் வலம் வந்ததைக் காண, அந்தப் பரவசம் நம்மையும் தொற்றிக்கொண்டது. மூன்றாவது சுற்றின்போது, வடகிழக்கு மூலையில் பிரதோஷ மூர்த்தியைச் சுமந்து வந்த தொண்டர்கள், சுவாமி நடனம் ஆடுவது போன்ற பாவனையில் வலமும் இடமுமாக ஒய்யாரமாக அசைந்து ஆடினர். தொடர்ந்து, பக்தர்களின் பரவசக் குரலில் சிவபுராணம் ஒலிக்க, அர்ச்சனைகள் நடைபெற்றன. நிறைவாக, தீபாராதனை முடிந்து, பிரதோஷ மூர்த்தி திருமுறை மண்டபத்துக்கு எழுந்தருள, பிரதோஷ விழா இனிதாய் நிறைவு பெற்றது. வந்திருந்த பக்தர்கள் மனம் மகிழ இறையருளும், வயிறு குளிர பிரசாதமும் பெற்றுத் திரும்பினர்.</p>
<p class="content">எப்படிப்பட்ட நெருக்கடியான நிலையிலும் சாஸ்திர தர்மத்தில் இருந்து சிறிதளவும் தவறாமல் வாழ்ந்த ஒரு பக்தனின் காரணமாகத் தோன்றிய காரணீஸ்வரர் திருக்கோயிலில் நடைபெற்ற சனிப் பிரதோஷ விழாவை தரிசித்த மனநிறைவுடன் நாமும் அங்கிருந்து கிளம்பினோம்.</p>
<p style="text-align: right"><span style="color: #ff0000"><strong>படங்கள்: வீ.நாகமணி</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">துங்கா நதி தீரத்தில்... </div>
<div class="subtitle1">குரு தரிசனம்! </div>
<div class="subtitle2">பாரதி காவலர் டாக்டர் கே.ராமமூர்த்தி, ஓவியம்: ஸ்யாம் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>பிராப்தம்</strong></span> என்று ஒன்று இருக்கிறது. யாருக்கு என்ன கிடைக்க வேண்டுமோ, அது அவருக்குக் கிடைத்தே தீரும்.</p>
<p class="content">மைசூர் சமஸ்தானத்தின் ஆஸ்தான வித்வானாக இருந்தவர் குனிகல் ராம சாஸ்திரிகள். கர்மானுஷ்டானங்களிலிருந்து தவறாமலும், பூரண ஆத்ம சுத்தியுடனும் திகழ்ந்த அவர் வேதாந்த தர்க்க சாஸ்திரங்களில் மிகுந்த பாண்டித்யம் பெற்றிருந்தார்.</p>
<p class="content">தர்க்க சாஸ்திரத்தில் சதகோடி கிரந்தம் என்ற சிறந்த கிரந்தம் இயற்றியதால், அவர் 'சதகோடி ராம சாஸ்திரிகள்’ என்றே பெருமையுடன் அழைக்கப்பட்டார். அந்நாளில், தென் பாரதத்தில் இருந்த தர்க்க சாஸ்திர பண்டிதர்கள் பெரும்பாலும் இவருடைய சீடர்களாகவே இருந்தனர்.</p>
<p class="content">ஒருமுறை, சதகோடி ராம சாஸ்திரிகள், ஸ்ரீநரஸிம்ம பாரதி சுவாமிகளைத் தரிசிக்க சிருங்கேரி ஸ்ரீசாரதா பீடத்துக்குச் சென்றார். தன்னுடன், 16 வயதே ஆன தன் மகன் லக்ஷ்மி நரஸிம்ம சாஸ்திரிகளையும் அழைத்துச் சென்றார். அந்தச் சிறு வயதிலேயே சாஸ்திரங்களில் பாண்டித்யம் பெற்றுத் தேஜஸுடன் விளங்கிய லக்ஷ்மி நரஸிம்ம சாஸ்திரிகளைக் கண்டு அளவற்ற சந்தோஷம் அடைந்தார் ஸ்ரீநரஸிம்ம பாரதி சுவாமிகள்.</p>
<p class="content">தன் மகனைக் கண்டதும் சுவாமிகளின் முகத்தில் ஏற்பட்ட மலர்ச்சியையும், தன் மகனிடம் அவர் காட்டிய பரிவையும் கண்ட ராம சாஸ்திரிகளின் மனத்தில், 'எங்கே தன் செல்லப் பிள்ளையை ஸ்ரீமடத்துக்குக் கொடுக்கும்படி கேட்டுவிடுவார்களோ’ என்பதாக ஒரு சந்தேகம் ஏற்பட்டுவிட்டது. அது மட்டுமல்ல, தமது யோக சக்தியினால் முரட்டுக் கொள்ளையர்களின் மனத்தையே மாற்றி ஆட்கொண்டவராயிற்றே சுவாமிகள்... அவர் அதே யோக சக்தியினால் தன் செல்வ மகனின் மனத்தையும் மாற்றி, ஸ்ரீமடத்துக்கு வாரிசாக நியமித்துக்கொண்டுவிட்டால் என்ன செய்வது என்ற அச்சமும் ஏற்பட்டுவிட்டது.</p>
<p style="text-align: center"><img align="middle" width="600" height="429" alt="" src="http://www.vikatan.com/sakthi/2014/05/yzuzyz/images/p6.jpg"></p>
<p class="content"><span style="color: #ff0000"><strong>சு</strong></span>வாமிகள் யோக சித்திகள் பெற்றவராகத் திகழ்ந்தாலும், குழந்தை உள்ளம் கொண்டவர். அதேபோல், குழந்தைத்தனமான பிடிவாதமும் அவருக்கு உண்டு. தாம் ஒன்றை நினைத்தால், அது உடனே தாம் நினைத்தபடியே நடக்க வேண்டும் என்பதில் உறுதியாக  இருப்பார். சுவாமிகளின் இந்தப் பிடிவாத குணத்தால் அவரைச் சுற்றி இருப்பவர்களுக்குச் சிரமம் நேர்ந்தாலும் கூட, அதை அவர்கள் பெரிதாக எடுத்துக்கொள்ள மாட்டார்கள். காரணம், சுவாமிகளிடம் அவர்களுக்கு அவ்வளவு பக்தி; நம்பிக்கை.</p>
<p class="content">இப்படித்தான் ஒருநாள், திடீரென்று நினைத்துக்கொண்டவராக, ''நாளை மத்தியானம் ஸ்ரீசந்திரமௌலீசுவரர் யாத்திரை புறப்படுகிறார்'' என்று மடத்துச் சிப்பந்திகளிடம் கூறினார் சுவாமிகள். ''யாத்திரை புறப்படுவதற்குத் தேவையான ஏற்பாடுகளைச் செய்யப் போதிய அவகாசம் இல்லையே!'' என்றனர் சிப்பந்திகள். அதைக் கேட்ட சுவாமிகள், ''அப்புறம், உங்கள் இஷ்டம்'' என்று சொல்லிவிட்டுத் தம்முடைய யதாஸ்தானத்துக்குச் சென்றுவிட்டார்.</p>
<p class="content">அப்படியானால் சுவாமிகள் யாத்திரை புறப்படமாட்டார் என்று நினைத்துக் கொண்டு, மடத்துச் சிப்பந்திகள் அசிரத்தையாக இருந்துவிட்டனர்.</p>
<p class="content">மறுநாள், தாம் குறிப்பிட்ட நேரத்தில் ஸ்ரீசந்திர மௌலீசுவர விக்கிரகத்தை எடுத்துக் கொண்டு புறப்பட்டுவிட்டார் சுவாமிகள். ஸ்ரீமடத்து காரியஸ்தர்கள் கேட்டபோது, ''நான்தான் நேற்றே சொல்லிவிட்டேனே'' என்று சொல்லியபடி யாத்திரையைத் தொடங்கியேவிட்டார். உடனே, ஸ்ரீமடத்துச் சிப்பந்திகள் பதறியடித்து, யாத்திரைக்குத் தேவையான ஆயத்தங்களைப் பரபரப்பாகச் செய்துகொண்டு, வேகவேகமாக சுவாமிகளின் பின்னாலேயே போய்ச் சேர்ந்தார்கள்.</p>
<p class="content">யாத்திரை புறப்படுவது மட்டுமல்ல, சுவாமிகள் யாத்திரையை எங்கே நிறுத்தச் சொன்னாலும் அங்கேயே நிறுத்திவிட வேண்டும். அது வனாந்தரமா, வெட்ட வெளியா, தங்குவதற்கு வசதியான இடமா என்றெல்லாம் கவலையே படக்கூடாது.</p>
<p class="content">யாத்திரை பூனா நகரத்தின் பக்கமாகப் போய்க்கொண்டிருந்தபோது, பூஜைக்காக ஒரு கிராமத்தில் தங்க வேண்டியதாயிற்று. மத்தியான பூஜையை அங்கே முடித்துக் கொண்டு, சாயங்கால பூஜைக்குள் அடுத்த கிராமத்துக்குச் சென்றுவிடுவதாக ஏற்பாடு. ஆனால், மத்தியான பூஜையை முடித்துக் கொண்டு, வந்திருந்த பக்தர்களுக்கு அருளாசி வழங்கிப் புறப்படுவதற்கு நேரமாகிவிட்டது.</p>
<p class="content">யாத்திரை தொடர்ந்தது. அடுத்த கிராமத்துக்குச் செல்லும் வழியில் அடர்ந்த காடு ஒன்று குறுக்கிட்டது. காட்டு வழியில் சென்றுகொண்டு இருந்தபோது, சாயங்கால பூஜைக்கான நேரம் வந்துவிட்டதால், அங்கே தென்பட்ட ஓர் ஓடையின் அருகில் யாத்திரையை நிறுத்திவிடும்படி ஆக்ஞாபித்தார் சுவாமிகள். சிப்பந்திகள் தயங்கினார்கள். காரணம், அடர்ந்த அந்தக் காட்டுப் பகுதியில் துஷ்ட விலங்குகள் மட்டுமல்ல, கொடூர சுபாவம் கொண்ட வழிப்பறிக் கொள்ளையர்களும் அதிகம். ஆனாலும், சுவாமிகள் சொல்லிவிட்டபடியால், வேறு வழி இல்லை.</p>
<p class="content">சுவாமிகள் எது பற்றியும் கவலைப்படாமல், ஓடையில் ஸ்நானத்தை முடித்துக்கொண்டு, ஸ்ரீசந்திரமௌலீசுவரர் பூஜையைத் தொடங்கினார். அபிஷேக அலங்காரங்கள் செய்து பூஜைகளை முடித்து, தியானத்தில் அமர்ந்த நேரம்... சிப்பந்திகள் பயந்ததுபோலவே கொள்ளையர்கள் வந்துவிட்டனர். அவர்களில் சிலர் ஸ்ரீமடத்துச் சிப்பந்திகளை மிரட்டி, மறைவிடத்துக்குக் கொண்டு சென்றனர். கொள்ளையர் தலைவன் இரண்டு கொள்ளையர்களுடன் சுவாமி களிடம் சென்றான். அப்போது சுவாமிகள் தியானத்தில் இருந்தார். சுவாமிகளுக்குப் பின்னால் நின்றிருந்த சிப்பந்திகள் கொள்ளையர்களைக் கண்டு, 'என்ன விபரீதம் நடக்கப்போகிறதோ!’ என்று அச்சத்தில் ஆழ்ந்தனர்.</p>
<p style="text-align: center"><img align="middle" width="555" height="355" alt="" src="http://www.vikatan.com/sakthi/2014/05/yzuzyz/images/p6a.jpg"></p>
<p class="content">சற்றைக்கெல்லாம் தியானம் கலைந்து கண் விழித்த சுவாமிகள், எதிரில் இருந்தவர்களைப் பார்த்து, ''யாரப்பா நீங்கள்? உங்களுக்கு என்ன வேண்டும்?'' என்று கேட்டார்.</p>
<p class="content">''நாங்கள் யாராக இருந்தால் உமக்கென்ன? எங்களுக்குத் தேவை உங்களிடம் உள்ள தங்க நகைகளும், தங்கக் காசுகளும்தான்!'' என்றான் கொள்ளையர் தலைவன்.</p>
<p class="content">''ஓஹோ... அப்படியா! நீங்கள் கேட்பது சரி. ஆனால், இந்தத் தங்க நகைகள், தங்கக் காசுகள் எல்லாம் என்னுடையவை அல்லவே! ஸ்ரீசந்திரமௌலீசுவரருக்கும், ஸ்ரீமடத்துக்கும் பக்தர்கள் காணிக்கையாகக் கொடுத்தவை. இவற்றை உங்களுக்குத் தர எனக்கு எந்த உரிமையும் இல்லையே!'' என்றார் சுவாமிகள்.</p>
<p class="content">''தாங்கள் சாதுவாக இருக்கின்ற படியாலும், தியானத்தில் இருந்தபடியாலும் நாங்கள் பேசாமல் இருந்தோம். நீங்களாகவே கொடுத்துவிட்டால் உங்களுக்கு நல்லது. இல்லையென்றால், உங்களையும், உங்களைச் சேர்ந்தவர்களையும் கஷ்டப்படுத்தி நகைகளையும், தங்கக் காசுகளையும் நாங்களே பறித்துக்கொள்ள வேண்டியிருக்கும். எப்படி வசதி?'' என்று கேட்டான் கொள்ளையர் தலைவன்.</p>
<p class="content">''அப்பனே! சிவபெருமானுக்குச் சொந்த மானவற்றை உன்னால் கொண்டுபோக முடியாதே!'' என்றார் சுவாமிகள்.</p>
<p class="content">''நல்லது. நீங்களே எடுத்துக் கொடுங்கள். நாங்கள் கொண்டு செல்கிறோம்'' என்றபடி, தாங்கள் கொண்டு வந்திருந்த கம்பளியை அவர் முன் விரித்து வைத்தான் கொள்ளையர் தலைவன்.</p>
<p class="content">சுவாமிகளின் விழியசைப்பு கண்டு, சிப்பந்திகள் நகைகளையும், காசுகளையும் கம்பளியில் வைத்தனர். அவற்றை எடுத்துச் செல்லுமாறு கொள்ளையர் தலைவனிடம் கூறிவிட்டு, கண்களை மூடி, ஜப மாலையை உருட்டி, ஜபம் செய்யத் தொடங்கிவிட்டார் சுவாமிகள்.</p>
<p class="content">ஒரு கொள்ளையன் அந்தக் கம்பளியை மூட்டையாகக் கட்டித் தூக்கப் பார்த்தான். முடியவில்லை. மூன்று பேராக முயன்று பார்த்தும், அதை இம்மியளவுகூட அசைக்க முடியவில்லை 'என்னடா விந்தை இது!’ என்று கொள்ளையர் தலைவன் திகைத்து நின்றான். சற்றைக்கெல்லாம், தங்க நகைகள் இருந்த பகுதியைத் தவிர, அந்தக் கம்பளி சுற்றிலும் எரிந்துபோனது.</p>
<p class="content">சுவாமிகளின் தவ வலிமை கண்டு, அச்சம் மேலிட, அவரின் திருவடிகளில் சாஷ்டாங்கமாக விழுந்து வணங்கினான் கொள்ளையர் தலைவன். தங்களின் பாவங்களை மன்னிக்கும்படியும், இனி கொள்ளையடிப்பதை விட்டு விட்டுத் திருந்து வாழ்வதாகவும் கூறி, மன்னிப்புக் கேட்டான். சுவாமிகளின் திருவுள்ளமும் அதுதானே! அவர்களை மன்னித்து, ஆசி வழங்கினார்.</p>
<p class="content">தங்கள் உள்ளங்களைத் திருத்தி ஆட்கொண்ட சுவாமிகளுக்கும், அவரின் பரிவாரங்களுக்கும் துஷ்டமிருகங்களால் இடைஞ்சல் எதுவும் வராதபடி பார்த்துக்கொண்டனர், நல்லவர்களாக மாறிய அந்தக் கொள்ளையர்கள்.</p>
<p class="content"><span style="color: #ff0000"><strong><img align="right" width="200" height="470" alt="" src="http://www.vikatan.com/sakthi/2014/05/yzuzyz/images/p6b.jpg">இ</strong></span>ந்தச் சம்பவத்தை நினைத்துக்கொண்ட சதகோடி ராம சாஸ்திரிகள், எங்கே தன் செல்வ மகனின் மனத்தையும் சுவாமிகள் தமது தவ வலிமையால் மாற்றி ஸ்ரீமடத்துக்கு வாரிசாக நியமித்து விடுவாரோ என்று அச்சம்</p>
<p class="content">கொண்டார். அதனால் அவசரம் அவசரமாக சுவாமிகளிடம் விடைபெற்றுக் கொண்டு ஊருக்குத் திரும்பியவர், அதே வேகத்தில் தன் மகன் லக்ஷ்மி நரஸிம்மனுக்கு ஒரு பெண் பார்த்துத் திருமணமும் செய்துவைத்துவிட்டார்.</p>
<p class="content">விஷயம் தெரியவந்த சுவாமிகள் தமக்குள் சிரித்துக்கொண்டார். நடக்கப்போவது பற்றி முன்னதாகவே அறியக்கூடிய யோக சித்தி பெற்றவர் அல்லவா நம் சுவாமிகள்! இருந்தாலும், தாம் மனிதப் பிறவி எடுத்ததன் காரணமாக, ஸ்ரீசாரதா பீடத்துக்கு அடுத்த பீடாதிபதியைத் தேர்ந்தெடுப்பதில் சஞ்சலம் கொண்டதுபோல் நடந்து கொண்டார். ஸ்ரீசாரதையும் அதை நம்பியதுபோல் காட்டிக் கொண்டதுடன், அவரை 'ஸ்தலத்தை விட்டுச் செல்லுமாறு’ பணித்தாள்.</p>
<p class="content">மைசூர் சமஸ்தான எல்லையில் சுவாமிகளை வரவேற்க, மைசூர் சமஸ்தான மன்னர் தனது பரிவாரங்களுடன் காத்துக் கொண்டிருந்தார். தம்மை வரவேற்க வந்த பக்தர் கூட்டத்தில், சுவாமிகளின் அருள்விழிகள் யாரையோ தேடுவது போல் இருந்தன. தேடியவர் பார்வையில் தென்பட்டாரோ இல்லையோ. நமக்கு அதுபற்றி ஒன்றும் தெரியவில்லை. சுவாமிகளுக்கே வெளிச்சம்! சுவாமிகளின் அருகில் சென்ற மன்னர் அவரை பூரண கும்ப மரியாதையுடன் வரவேற்று, அவரின் திருவடிகளில் சாஷ்டாங்க நமஸ்காரம் செய்து, அரண்மனைக்கு அழைத்துச் சென்றார். சுவாமிகள் அரண்மனையை அடைந்ததும், சிறிதுகூட சிரம பரிகாரம் செய்துகொள்ளாமல் உடனடியாக ஸ்நானம் முடித்துக்கொண்டு, ஸ்ரீசந்திரமௌலீசுவர பூஜையைத் தொடங்கிவிட்டார். பூஜைகள் நிறைவு பெற்றதும், மன்னரையும் அவருடைய குடும்பத்தினரையும் ஆசிர்வதித்துவிட்டு, தனியறைக்குச் சென்றுவிட்டார்.</p>
<p class="content">தனிமையில் அமர்ந்ததுமே, ஸ்ரீமடத்துக்கான அடுத்த வாரிசு பற்றிய கவலை அவரிடம் மீண்டும் வந்து சேர்ந்துகொண்டது.  </p>
<p class="content">ஸ்ரீமடத்துக்குத் தக்கதொரு வாரிசை சாரதை தேர்ந்தெடுத்துக் கொள்வாள் என்பதில் சுவாமிகளுக்கு அசாத்திய நம்பிக்கை உண்டு. ஆனாலும், அது எப்போது?</p>
<p class="content">ஸ்ரீசாரதா பீடம்தான் ஆதிசங்கரர் ஸ்தாபித்த முதல் பீடம். அப்படியிருக்க, அந்தப் பீடத்துக்கு அடுத்த பீடாதிபதி கிடைக்காமல் போவாரா, என்ன?</p>
<p class="content">சரி, ஸ்ரீசாரதா பீடம் உண்மையிலேயே ஆதிசங்கரரால்தான் ஸ்தாபிக்கப்பட்டதா?</p>
<p style="text-align: right"><span style="color: #ff0000"><strong>தொகுப்பு: க.புவனேஸ்வரி     </strong></span></p>
<p style="text-align: right"><span style="color: #ff0000"><strong>படம்: ஜெ.வேங்கடராஜ்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'ஒளியும் பெண்களும் ஒன்றே..!’ </div>
<div class="subtitle1">வல்லம் விளக்கு பூஜையில் பேராசிரியர் விளக்கம் </div>
<div class="subtitle2">வி.ராம்ஜி </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>''தி</strong></span>ருமங்கை ஆழ்வார், 'அம்மாவைவிட மேலானவன்’ என்று பெருமாளையும், மாணிக்கவாசகப் பெருமான், 'பசியாற்றுகிற தாய்க்கும் மேலானவன்’ என்று சிவபெருமானையும் போற்றுகின்றனர். ஆக, பெண்களைக் கடவுளுக்கு நிகராக வைத்து இந்தத் தேசம் பூஜிக்கிறது; பெண்கள் முன்னின்று நடத்தும் எந்தப் பூஜைக்கும் வழிபாட்டுக்கும் அளப்பரிய சக்தி இருக்கிறது எனக் கொண்டாடுகிறது.</p>
<p class="content">இறைவன், உருவமில்லாதவன். ஆனால், ஒளி ரூபமாகத் திகழ்பவன். அதனால்தான் வள்ளலார், 'அருட்பெருஞ்ஜோதி... தனிப்பெருங்கருணை’ என்று சொன்னார். சபரிமலையில் மகர ஜோதி தரிசனமும், திருவண்ணாமலையில் திருக்கார்த்திகை தீபத் திருவிழாவும் மிகவும் பிரசித்தம். அந்த நாட்களில், லட்சக்கணக்கான பக்தர்கள், ஜோதி தரிசனம் செய்து இறைவனை வழிபடுகின்றனர்.</p>
<p class="content">ஆக, ஒளி வடிவில் உள்ள இறைவனை, திருவிளக்கு பூஜையாக, இறைவனுக்கு நிகரான பெண்களே கொண்டாடி வணங்குகிறபோது, அந்த வீடு எத்தனை சுபிட்சம் பெறும்... அந்த இல்லத்தில் லட்சுமி கடாட்சம் எந்த அளவுக்கு நிறைந்திருக்கும் என எண்ணிப் பாருங்கள்...'' - பேராசிரியர் மருதவாணன் பேசப் பேச, பெண்கள் அனைவரும் மிகுந்த ஈடுபாட்டுடன் கேட்டு, உள்வாங்கிக் கொண்டிருந்தார்கள்.</p>
<p style="text-align: center"><img align="middle" width="600" height="281" alt="" src="http://www.vikatan.com/sakthi/2014/05/yzuzyz/images/p12.jpg"></p>
<p class="content">சக்திவிகடனும் தீபம் விளக்கேற்றும் எண்ணெய் நிறுவனமும் இணைந்து நடத்தும் திருவிளக்கு பூஜை, தஞ்சாவூர் அருகில் உள்ள வல்லம் ஸ்ரீஏகௌரி அம்மன் ஆலயத்தில், கடந்த 22.4.14 அன்று நடைபெற்றது. சக்திவிகடன் நடத்தும் 137-வது விளக்கு பூஜை இது.</p>
<p class="content">''எந்தவொரு நல்ல காரியத்தைத் தொடங்கும் போதும், அங்கே இரண்டு விஷயங்கள் நிச்சயம் இருக்க வேண்டும்; இருக்கும். ஒன்று, தீபம்; மற்றொன்று, பெண்கள். அதனால்தான், 'மங்கையராகப் பிறப்பதற்கே நல்ல மாதவம் செய்திட வேண்டுமம்மா’ என்பது கவி வாக்கு. அதனால்தான், பெண்களை 'வீட்டுக்கு விளக்கேற்ற வந்த மகாலட்சுமி’ எனக் கொண்டாடுகிறோம்.</p>
<p class="content">விளக்கில் ஒளி ரூபமாகத் திகழும் இறைவனை, ஏகௌரி அம்மனை, ஆத்மார்த்தமாக வழிபடுங்கள். உங்கள் கவலைகளையும் துக்கங்களையும் நீங்களே இறக்கி வைக்காவிட்டால், கடவுள் மட்டும் எப்படி இறக்கி வைப்பார்? எனவே, எல்லாக் கவலைகளையும் துக்கங்களையும் வேதனைகளையும் அவமானங்களையும் தூக்கித் தூர வைத்துவிட்டு, உங்கள் திருவிளக்கில் தீபமென ஒளிரும் ஏகௌரி அம்மனை மனதார வழிபடுங்கள். உங்கள் இல்லமும் இல்லத்தில் இருப்பவர்களும் தெய்வ கடாட்சத்துடன், நிம்மதியும் சந்தோஷமும் பூத்துக் குலுங்க வாழ்வீர்கள் என்பது உறுதி!'' என்று பேராசிரியர் மருதவாணன் சொல்லித் தன் உரையை நிறைவு செய்ய, பலத்த கரவொலி எழுப்பி ஆமோதித்தார்கள் வாசகிகள்.</p>
<p class="content">ஏகௌரி அம்மன் கோயிலில் நடைபெறும் விளக்கு பூஜை அல்லவா? எனவே, கௌரி எனும் பெயர் கொண்ட வாசகி இருக்கிறாரா எனக் கேட்டோம். வயது முதிர்ந்த பெண்மணி ஒருவர் எழுந்து வந்தார். அவரைக் கொண்டே, ஏகௌரி அம்மன் சந்நிதியில், நினைவுப் பரிசு வழங்கி கௌரவிக்கப்பட்டார் பேராசிரியர். வல்லம், தஞ்சாவூர், கந்தர்வகோட்டை, திருச்சி, புதுச்சேரி எனப் பல ஊர்களில் இருந்தும் வந்திருந்தார்கள் வாசகிகள்.</p>
<p style="text-align: center"><img align="middle" width="600" height="203" alt="" src="http://www.vikatan.com/sakthi/2014/05/yzuzyz/images/p12a.jpg"></p>
<p class="content">''முந்தைய சோழர் காலத்துக் கோயிலாமே இது! கரிகாலச் சோழன் காலத்திலேயே இந்தக் கோயில் இருந்திருக்கிறதாம். அப்பேர்ப்பட்ட பெருமைகள் கொண்ட கோயிலில் விளக்கு பூஜை நடப்பதும், அதில் நாங்களும் கலந்துகொண்டிருக்கிறோம் என்பதும் நினைக்கவே பெருமையாகவும் மகிழ்ச்சியாகவும் இருக்கிறது. நாங்கள் பாக்கியம் செய்திருக்கிறோம்!'' என்று உற்சாகமும் சிலிர்ப்புமாகச் சொன்னார் சுகன்யா எனும் வாசகி. உளவியல் படித்தவராயிற்றே, அவர் சொன்னால் அப்பீல் ஏது?!</p>
<p class="content">நாகஸ்வர வித்வானான தன் கணவருக்கு நல்லதொரு அங்கீகாரம் கிடைக்க வேண்டும் என்று கமலவேணியும், தன் இரண்டு மகள்களும் நன்றாகப் படித்துப் பட்டதாரியாக வேண்டும் என்று நளினியும் வேண்டிக்கொண்டார்கள்.</p>
<p class="content">'இந்த முறை, வெயிலின் உக்கிரம் ரொம்ப இல்லாமல், கோடை மழை பெய்து, பூமி குளிரணும்’ என்று வாசகி தமிழரசி பிரார்த்தனை செய்ததாகத் தெரிவித்தார்.</p>
<p class="content">''வருஷா வருஷம் சித்திரை மாசம், இங்கே ஏகௌரி அம்மன் கோயில்ல மகா சண்டி ஹோமம், சித்ரா பௌர்ணமி, திருவிளக்கு பூஜைன்னு முப்பெரும் விழா நடக்கறது வழக்கம். இந்த வருஷமும் மே 11-ம் தேதிலேருந்து 14-ம் தேதி வரைக்கும் ரொம்ப விமரிசையா நடக்கப்போகுது. இதுல தவறாம கலந்துக்கறவ நான். இந்த முறை சக்திவிகடன் இங்கே விளக்கு பூஜை நடத்தினது எங்களுக்குக் கிடைச்ச போனஸ்! ரொம்ப உற்சாகமாவும் புத்துணர்ச்சியாவும் இருக்கு. இங்கே வந்திருக்கிற எல்லாரும் சண்டி ஹோம விழாவுக்கு அவசியம் வரணும். இன்னிக்கு நானும் என் குடும்பமும் சௌக்கியமா, சீரும் சிறப்புமா இருக்கோம்னா, அதுக்கு இந்த சண்டி ஹோமமும் விளக்கு பூஜையும்தான் காரணம்'' என்று கண்ணீரும் சந்தோஷமும் பொங்கச் சொன்ன மல்லிகாவுக்கு 64 வயது.</p>
<p class="content">தாய்க்குலங்களின் பிரார்த்தனைகள் அத்தனையையும் குறைவற நிறைவேற்றித் தருவாள் அன்னை ஏகௌரி அம்மன்!</p>
<p style="text-align: right"><span style="color: #ff0000"><strong>படங்கள்: மு.கார்முகில்வண்ணன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சமஸ்கிருதத்தில் ஓரேழுத்து பாடல்... </div>
<div class="subtitle1">இலக்கியச் சுவை... </div>
<div class="subtitle2">எஸ்.கண்ணன் கோபாலன் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>'தா</strong></span>திதூ தோதீது தத்தைதூதோ தாது’ என்று 'த்’ என்ற ஒரே மெய்யெழுத்தை மட்டுமே பயன்படுத்தி, காளமேகப் புலவர் எழுதிய ஒரு பாடல் குறித்து, சக்தி விகடன் 4.3.2014 இதழில், இந்திரா சௌந்தர்ராஜன் தனது 'சித்தம் சிவம் சாகசம்’ தொடரில் குறிப்பிட்டிருந்தார். அதைப் படித்து மகிழ்ந்த சக்தி விகடன் வாசகி, மீனாக்ஷி ராமமூர்த்தி, சமஸ்கிருதத்திலும் அதேபோல் சொல் நயமும். சுவை நயமும் பொருந்திய பல பாடல்கள் இருப்பதாகக் கூறி, அதற்குச் சான்றாக 'ஹிந்துயிஸம் டுடே’ என்ற ஆங்கில இதழில் வெளியாகி இருந்த The Wonder That Is Sanskrit என்ற கட்டுரையின் பிரதியை நமக்கு அனுப்பி இருந்தார். அதில் இருந்து சில பகுதிகள் இங்கே.</p>
<p class="content"><img alt="" align="left" src="http://www.vikatan.com/sakthi/2014/05/yzuzyz/images/P14.jpg">சமஸ்கிருதத்தில் பல உயர்ந்த இலக்கியங்கள் உள்ளன. அதே நேரம், எளிமையான முறையில் அமைந்த பல பாடல்களும் உள்ளன. மேலோட்டமாகப் பார்க்கும்போது எளிமையானதாக இருந்தாலும், அதன் உட்பொருளைப் புரிந்துகொள்ள சமஸ்கிருதத்தின் முழுமையான இலக்கண அடிப்படைகளை நாம் அறிந்து வைத்திருக்க வேண்டும். எளிமையான, அதேநேரம் நுட்பமாகப் புரிந்து அனுபவிக்க வேண்டிய அத்தகைய பாடல்கள் 'அதம காவியம்’ என்று அழைக்கப்படுகின்றன. கவிஞர்கள் இப்பாடல்களில் தங்கள் கற்பனைத் திறனைப் பூரணமாகப் பயன்படுத்தி, பாடல்களை உயர்ந்த தரமுள்ளதாகவும், பொருள்சுவை கொண்டதாகவும் செய்துள்ளனர்.</p>
<p class="content">காளிதாசன், பர்த்ருஹரி, மேகா, ஸ்ரீஹர்ஷா போன்ற பிரசித்தி பெற்ற சமஸ்கிருத கவிஞர்கள், தங்களுடைய உயர்ந்த படைப்புகளில்கூட இதுபோன்ற வார்த்தை ஜாலங்கள் கொண்ட பல பாடல்களை இயற்றியுள்ளனர்.</p>
<p class="content">வர்ணசித்ரா, ஸ்வரசித்ரா, கதிசித்ரா எனப் பல வகைகளில் சமஸ்கிருத மொழியில் இத்தகைய பாடல்கள் காணப்படுகின்றன.</p>
<p class="content"><span style="color: #ff0000"><strong>வர்ணசித்ரம்:</strong> </span>33 உயிர் மெய்யெழுத்துக் களைக் கொண்டு இயற்றப்படுவதாகும். அதேபோல், பாடலின் ஒவ்வொரு வரி முழுவதும் ஒவ்வொரு எழுத்து மட்டுமே வருவதுமாகும்.</p>
<p class="content">ஜ ஜௌ ஜோ ஜா ஜி ஜி ஜ் ஜா ஜி</p>
<p class="content">தம் த தோ தி தம் தா த து த</p>
<p class="content">பா போ  பா பி பூ பா பூ</p>
<p class="content">ரா ரா ரி ர ரி ரீ ர ர:</p>
<p class="content">இங்கு செய்யுளின் முதல் பாதத்தில் (பகுதியில்) 'ஜ’ என்ற எழுத்தும், இரண்டாம் பாதத்தில் (பகுதியில்) 'த’ என்ற எழுத்தும், மூன்றாம் பாதத்தில் (பகுதியில்) 'ப’ என்ற எழுத்தும், நான்காம் பாதத்தில் (பகுதியில்) 'ர’ என்ற எழுத்தும் அதனதன் பல உயிர் மெய்யெழுத்துக்களோடு வந்துள்ளதைக் காணலாம்.</p>
<p class="content"><span style="color: #ff0000"><strong>பொருள்:</strong></span> பலராமர், சிறந்த போர்வீரர்; பல போர்களில் வெற்றி கண்டவர்; சுக்ரன் மற்றும் பிருஹஸ்பதியைப் போன்று விளங்குபவர்; திரிகின்ற எதிரிகளை அழிப்பவர்; சிங்கத்தைப் போன்று போர்க்களம் சென்றவர்; எதிரிகளின் முன்னேற்றத்தைத் தடுத்தவர்; நான்குவித படைகளைக் கொண்டவர்.</p>
<p class="content">யாயா யாயா யாயா யாயா யாயா யாயா யாயா யாயா</p>
<p class="content">யாயா யாயா யாயா யாயா யாயா யாயா யாயா யாயா</p>
<p class="content">இதை எப்படிப் பிரித்துப் படிக்க வேண்டும் என்பதை இங்கு குறிப்பிடுகிறோம்.</p>
<p class="content"><img alt="" align="right" width="200" height="174" src="http://www.vikatan.com/sakthi/2014/05/yzuzyz/images/p14a.jpg">யாயாயா (yayaya) ஆய (aya) ஆயாய (ayaya)</p>
<p class="content">அயாய (ayaya) அயாய (ayaya) அயாய (ayaya)</p>
<p class="content">அயா ய (aya ya) அயாயா (ayaya) யாயாய (yayaya)</p>
<p class="content">ஆயாயாய (ayayaya) ஆயாயா (ayaya)</p>
<p class="content">யா (ya) யா (ya) யா (ya) யா (ya) யா (ya)</p>
<p class="content">யா (ya) யா (ya) யா (ya)</p>
<p class="content"><span style="color: #ff0000"><strong>பொருள்: </strong></span>எந்தப் பாதுகை இறைவனின் திருப்பாதங்களை அலங்கரிக்கிறதோ, எது மங்களகரமான அனைத்து நன்மைகளையும் அடைய உதவுகிறதோ, எது ஞானத்தைத் தருகிறதோ, எது தீவிரத் தன்மையைப் போக்கடித்து இறைவன் மீது ஆசையை உருவாக்குகிறதோ, எது உலகெங்கும் சஞ்சரித்து உதவுகின்றதோ, அது (பாதுகை) விஷ்ணு பகவானின் உடைமை.</p>
<p class="content"><span style="color: #ff0000"><strong>கதி சித்ரம்:</strong></span> எழுத்துக்கள் வலமிருந்து இடமாகவும், இடமிருந்து வலமாகவும் எப்படிப் பார்த்தாலும் ஒரே மாதிரியாக வரும். தமிழில் இதனை 'மாலைமாற்று’ எனக் குறிப்பிடுவார்கள். ஆங்கிலத்தில் இது palindrome எனப்படும்.</p>
<p class="content">பின் வரும் செய்யுள்களின் எழுத்துக்கள் வலமிருந்து இடமாகவும் இடமிருந்து வலமாகவும் அமையப் பெற்றுள்ளன. இது 'கதிசித்ரம்’ என்று அழைக்கப்படுகிறது.</p>
<p class="content">வாரணாககபீரா ஸா ஸாரா பீக  கணாரவா<br>
காரீ தாரீ வதா ஸேனா னாஸேதாவரீ  தாரீகா</p>
<p class="content"><span style="color: #ff0000"><strong>பொருள்: </strong></span>குன்றுபோல் உள்ள யானைகள் நிறைந்த இப்படையை வெல்லுவது கடினம். இப்பெரும் படையின் பேரொலியைக் கேட்ட மக்கள் அஞ்சினர். இப்படை எதிரிகளைக் கொல்கிறது.</p>
<p class="content">இதிலேயே மற்றொரு வகையும் உண்டு.</p>
<p class="content">''ஓ! தேவர்களே, கூரிய வாளை விரும்புகிறவர்களே, கோழையைப் போன்று நடுங்கமாட்டான் வீரன். பேராசை என்னும் போரில் அழகிய ரதங்களும், அசுரர்களும் நிறைந்த இந்தப் போரில்...'' என்று பொருள் தரும் இந்தப் பாடல் வரிகளைப் பாருங்கள்.</p>
<p class="content"><span style="color: #ff9900">நி சி தா சிர தோ பி கோ யேன்ஜதே மரணாரு சா <br>
சாருணா ரமதே ஜன்யே கோ பிதோ ரசி தாசிநி</span></p>
<p class="content">முதல் வரியில் இடம் பெற்றுள்ள எழுத்துக்களே இரண்டாவது வரியில் தலைகீழாக இடம் பெற்றுள்ளது குறிப்பிடத்தக்கது. சமஸ்கிருதம் இன்றைக்கு வழக்கொழிந்த மொழியாகிவிட்டது. ஆனால், அந்த மொழியை நன்கு கற்றுணர்ந்தால், இது போன்று இன்னும் பலப்பல சுவாரஸ்யங்கள் நமக்குக் கிட்டும்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பழநியப்ப சுவாமிக்கு...பஞ்சாமிர்த அபிஷேகம்! </div>
<div class="subtitle1">பாதயாத்திரை... பரவசம்...</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>தைப் பூசத்திலும் </strong></span>பங்குனி உத்திரத்திலும் கந்தக் கடவுளை வணங்குவது, வாழ்வில் வளம் சேர்க்கும் என்பார்கள். பங்குனியில் உத்திரத்தைத் தொடர்ந்து வருகிற உத்திராட நட்சத்திர நாளிலும், முருகப் பெருமானை வணங்குவது சிறப்பு என்கின்றனர், திருப்பூர் மாவட்டத்தைச் சேர்ந்த பக்தர்கள்.</p>
<p class="content"><img align="right" width="300" height="269" alt="" src="http://www.vikatan.com/sakthi/2014/05/yzuzyz/images/p16b.jpg">தைப்பூசத் திருவிழாவின்போது, லட்சக்கணக்கான பக்தர்கள் பழநிக்குப் பாதயாத்திரையாக வந்து, முருகக் கடவுளை வணங்குவது வழக்கம். ஆனால், பங்குனி உத்திராட நாளில் திருப்பூர் மாவட்டத்தில் விஜயாபுரம், பொன்னுக்காளிபாளையம், அமராவதிபாளையம் முதலான பத்துக்கும் மேற்பட்ட கிராமங்களிலிருந்து பாதயாத்திரையாக பழநிக்கு வந்து, ஸ்வாமி தரிசனம் செய்வதை வழக்கமாகக் கொண்டிருக்கின்றனர் பக்தர்கள்.</p>
<p class="content">''இந்தக் கிராமங்களைச் சேர்ந்த பெரும்பாலா னோருக்கு முருகப்பெருமான்தான் குலதெய்வம். அதனால் கடந்த 87 வருஷமா பழநிக்குப் பாத யாத்திரையா வந்துட்டிருக்கோம். ஆரம்ப காலத்துல, பங்குனி உத்திரத்தன்னிக்குதான் பழநி மலையேறி, ஸ்வாமி தரிசனம் பண்ணினோம். அன்னிக்குக் கூட்டம் ஏகத்துக்கும் இருக்கிறதால, பங்குனி உத்திர நாள்ல, பவானி கூடுதுறைலேருந்து பாத யாத்திரை கிளம்பறதுன்னு முடிவு பண்ணி, அதன்படியே எங்க யாத்திரை திட்டத்தை மாத்திக்கிட்டோம். அதாவது, உத்திரத்தன்னிக்குக் கிளம்பி, உத்திராடத்தின்போது பழநி மலையேறுவோம்.</p>
<p class="content">பவானி கூடுதுறை, புண்ணிய நதி. அதனால, கலசத்துல புண்ணிய தீர்த்தத்தை எல்லாரும் எடுத்துக்குவோம். அந்தக் கலசத்துக்கு தட்டு வைச்சு மூடி, தேன் மெழுகால அடைச்சிடுவோம். பிறகு, எப்படிக் கவிழ்த்தாலும் தீர்த்தம் வெளியே சிந்தவே சிந்தாது. அந்தக் கலசத்தை அப்படியே துணியால் மூடிக் கட்டிடுவோம்.</p>
<p class="content">விஜயாபுரம், பொன்னுக்காளிபாளையம், அமராவதிபாளையம் ஆகிய மூணு ஊர்லேருந் தும் அந்தந்த ஊர்ல வைச்சு வணங்கற வேல்களைக் கொண்டு வருவோம். முதல்ல, வேல் கொண்டு போவாங்க. அடுத்து, மூணு காவடிகள், அதுக்குப் பிறகு, கலசத் தீர்த்தங்கள்! பவானி கூடுதுறைல வேல், காவடி, தீர்த்தக் கலசம் மூணுக்கும் 16 வகை அபிஷேகம் செஞ்சு, பூஜை பண்ணிட்டுத்தான் பாத யாத்திரையையே ஆரம்பிப்போம்'' என்று சிலாகித்துச் சொல்கிறார்கள் பக்தர்கள். ஆரம்ப காலத்தில் 10 பேர் மட்டுமே பாதயாத்திரையாக வந்தார்களாம். இந்த முறை 137 பேர் சென்றிருக்கிறார்கள்.</p>
<p style="text-align: center"><img align="middle" width="600" height="414" alt="" src="http://www.vikatan.com/sakthi/2014/05/yzuzyz/images/p16a.jpg"></p>
<p class="content">பவானி கூடுதுறை, பெருந்துறை, ஊத்துக்குளி, விஜயாபுரம், அமராவதிபாளையம், பொன்னுக் காளிபாளையம், தாராபுரம், புளியம்பட்டி என வழிநெடுக உள்ள ஊர்களில் மண்டகப்படி நடைபெறுகிறது. அந்தந்த ஊர்க்காரர்கள், யாத்திரையாக வருபவர்களுக்கு உணவு, தங்குமிடம் முதலானவற்றை வழங்குவார்கள்.</p>
<p class="content">''பாத யாத்திரையாக வருபவர்கள் எப்போதும் ஈரத்துணியுடன் இருக்க வேண்டும். துணி காய்ந்துவிட்டால், மண்டகப்படிகளில் தங்கும் வேளையில், அங்கே உடையுடன் குளித்து விட்டு, ஈரமாக்கிக் கொள்ள வேண்டும்'' என்கிறார் தீர்த்தக் காவடிக் குழுவின் தலைவர் சபாபதி.</p>
<p class="content">''யாத்திரை வருபவர்கள் புளியம்பட்டியில் (அங்கே இருந்து பார்த்தால் பழநி மலை தெரியுமாம்) தங்களுடைய கலசங்களுக்கு அபிஷேகம் செய்வார்கள். முதலில் திருஆவினன்குடிக்குச் சென்று வணங்கிவிட்டு, பிறகு பழநி மலையேறுவார்கள்'' என்கிறார் அபிஷேகக் குழுத் தலைவர் ரத்தினம்.</p>
<p class="content">பாத யாத்திரை, கலசம், வேல், காவடிக்கெல் லாம் தினமும் அபிஷேகங்கள், நிறைவாக முருகக் கடவுளின் தரிசனம் என நிகழ்ந்தாலும், முக்கியமாக இன்னொரு விஷயமும் செய் கிறார்கள். அதாவது, பஞ்சாமிர்தம் தயாரித்து வழங்குகிறார்கள்.</p>
<p class="content">மலையில் கோயிலிலும், அடிவாரத்தில் மண்டபத்திலுமாக பஞ்சாமிர்தம் செய்கிறார்கள். உத்திராடத்தன்று கலச தீர்த்தத்தைக் கொண்டு, முருகக் கடவுளுக்கு சிறப்பு அபிஷேகம் நடைபெறுகிறது. தொடர்ந்து, மலையில் - கோயிலில் செய்த பஞ்சாமிர்தத்தால் அபிஷேகித்து, பக்தர்களுக்கு விநியோகிக்கிறார்கள். அதில் சிறிதளவு கீழே கொண்டுவந்து, மண்டபத்தில் வைத்து அதிகளவில் தயாரிக்கப்படும் பஞ்சாமிர்தத்துடன் கலந்து, அதையும் பக்தர் களுக்கு விநியோகிக்கிறார்கள். வருடம்தோறும் ஒரு லட்சம் பழங்களைக் கொண்டு பஞ்சாமிர்தம் தயாரிப்பது வழக்கமாம்.</p>
<p style="text-align: center"><img align="middle" width="600" height="258" alt="" src="http://www.vikatan.com/sakthi/2014/05/yzuzyz/images/p16.jpg"></p>
<p class="content">''தேவையான சர்க்கரை (கவுந்தப்பாடி), பழங்கள் (தாண்டிக்குடி) கல்கண்டு (பழநி ), தேன் (கூர்க்) ஆகியவற்றுடன், நெய்யும் சேர்த்துக் கொள்வோம். எல்லா பஞ்சாமிர்தமும் முருகக் கடவுளுக்கும் அவன் பக்தர்களுக்கும் மட்டுமே! பாத யாத்திரையும் பழநியப்பனின் தரிசனமும் பஞ்சாமிர்த நறுமணமும், இந்த வருடம் எங்களை இன்னும் இன்னும் வளமையாக்கும்!'' என நம்பிக்கை மிளிரச் சொல்கிறார் சபாபதி.</p>
<p class="content">'யாம் இருக்க பயமேன்?’ என்று புன்னகைக் கிறான் முருகன்.</p>
<p style="text-align: right"><span style="color: #ff0000"><strong>- உ.சிவராமன் </strong></span></p>
<p style="text-align: right"><span style="color: #ff0000"><strong>படங்கள்: வீ.சிவக்குமார் </strong></span></p>
<hr>
<p class="content"><span style="color: #0000ff"><u><strong>பஞ்சாமிர்தம்! </strong></u></span></p>
<p class="content"><span style="color: #ff0000"><strong>பழநி </strong></span>என்றாலே பஞ்சாமிர்தம்தானே ஸ்பெஷல்!  ஆகவே, இந்த பக்தர்கள் குழுவும் பக்தி சிரத்தை யுடன் பஞ்சாமிர்தம் தயாரிக்கிறார்கள். மலை வாழைப் பழங்களையே பயன்படுத்துகிறார்கள். மலை வாழை 25,000 எனில் தேன் 30 கிலோ, நெய் 30 கிலோ, கல்கண்டு 20 கிலோ, சர்க்கரை 20 கிலோ சேர்த்து தயாரிக்கும்போது, 2200 கிலோ பஞ்சாமிர்தம் கிடைக்குமாம். ஸ்வாமிக்கு சமர்ப்பித்த பிறகு, இது பக்தர்களுக்கு விநியோகிக்கப்படுகிறது!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">துணுக்குகள்</div>
<div class="subtitle1"></div>
<div class="content" style="border-top:1px solid #DDD;">
<p class="content"><img alt="" align="left" style="width: 13px; height: 7px" src="http://www.vikatan.com/sakthi/2014/05/yzuzyz/images/dot1.jpg">அட்சய திருதியை நாளில்தான் ஆதிசங்கரர் கனகதாரா ஸ்தோத்ரம் பாடி தங்க நெல்லிக்கனி பொழிய வைத்தார்.</p>
<p class="content"><img alt="" align="left" style="width: 13px; height: 7px" src="http://www.vikatan.com/sakthi/2014/05/yzuzyz/images/dot1.jpg">சிவபெருமானின் நட்சத்திரமான திருவாதிரையில் பிறந்ததால் ஆதிசங்கரர் சிவனின் மறு அவதாரமாக போற்றப்படுகிறார்.</p>
<p class="content"><img alt="" align="left" style="width: 13px; height: 7px" src="http://www.vikatan.com/sakthi/2014/05/yzuzyz/images/dot1.jpg">மனிதருக்குள் எந்த பேதமும் இல்லை என்பதை விளக்குவதே ஆதிசங்கரர் அருளிய மனிஷா பஞ்சகம்.</p>
<p class="content"><img alt="" align="left" style="width: 13px; height: 7px" src="http://www.vikatan.com/sakthi/2014/05/yzuzyz/images/dot1.jpg">மாத்ருகா பஞ்சகம் - ஜகத்குரு ஸ்ரீஆதிசங்கரர் அருளியவற்றுள், துறவியும் தன் தாயைப் போற்றி வணங்கவேண்டும் என்பதைப் போதிக்கும் ஞானநூல் இது!</p>
<p class="content"><img alt="" align="left" style="width: 13px; height: 7px" src="http://www.vikatan.com/sakthi/2014/05/yzuzyz/images/dot1.jpg">பூர்ணாநதி - காலடியில் பாயும் புண்ணிய நதி. அன்னை ஆர்யாம்பாள் நீராட வசதியாக, இதன் போக்கையே திசைதிருப்பினார் ஆதிசங்கரர்!</p>
<p class="content"><img alt="" align="left" style="width: 13px; height: 7px" src="http://www.vikatan.com/sakthi/2014/05/yzuzyz/images/dot1.jpg">பச்சை வாழை மட்டைகளைக் கொண்டே தம் தாயாரின் பூத உடலைத் தகனம் செய்தவர் ஆதிசங்கரர்</p>
<p class="content"><img alt="" align="left" style="width: 13px; height: 7px" src="http://www.vikatan.com/sakthi/2014/05/yzuzyz/images/dot1.jpg">தம்முடைய பதினாறாவது வயதிலேயே காசியில் பிரம்மசூத்திர பாஷ்யம் குறித்து விவாதித்து வியாசரின் அருள் பெற்றவர் ஆதிசங்கரர்.</p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
