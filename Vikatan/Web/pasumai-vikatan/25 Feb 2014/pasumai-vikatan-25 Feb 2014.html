	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அதிக வருமானம் தரும் அடர்நடவு... சூறாவளி பாதிப்புக்கு சுலப தீர்வு... </div>
<div class="subtitle1">வாரிக்கொடுக்கும் வாழை! </div>
<div class="subtitle2">பி.கமலா படங்கள் வீ.சிவக்குமார்</div>
<div class="subtitle3"></div>
<div class="content" style="border-top:1px solid #DDD;">
<p class="content">வாழை விவசாயிகளுக்கு பெரும்பிரச்னையே... திடீர் தாக்குதல் நடத்தும் சூறாவளிக் காற்றுதான். அதிலும் குலைதள்ளும் நேரமாகப் பார்த்து இப்படி காற்றடித்தால், ஒட்டுமொத்தத் தோப்பும் காலியாகி விடும். இதற்குத் தீர்வாகத்தான் காற்றுத்தடுப்பு வேலி, மரத்துக்கு முட்டு... என சில தொழில்நுட்பங்கள் கடைபிடிக்கப் படுகின்றன. ''ஆனாலும், பாதிப்பு இருக்கவே செய்கிறது. இதுவே அடர்நடவு முறையில் சாகுபடி செய்யும்போது, சூறாவளியால் ஏற்படும் பாதிப்பு வெகுவாகக் குறைகிறது'' என்று சிபாரிசு செய்கிறார்கள் வாழை வேளாண் வல்லுநர்கள் சிலர்.</p>
<p class="content">''ஆம், இது உண்மையே...'' என்று சாட்சி சொல்கிறார்.... தன்னுடைய தோட்டத்தில் அடர்நடவு முறையைக் கடைபிடித்து வரும், கரூர் மாவட்டம், குளித்தலை, செந்தில்குமார். வாழையில் அதிக மகசூல் எடுத்தது, தொழில்நுட்பங்களைச் சிறப்பாகப் பயன்படுத்தியது, விவசாயிகளுக்கு விழிப்பு உணர்வு ஏற்படுத்தியது போன்ற காரணங்களுக்காக... கரூர் வேளாண் அறிவியல் மையம், திருச்சி வாழை நிலையம் ஆகியவை கடந்த ஆண்டில் விருதுகள் வழங்கி, இவரைப் பாராட்டியுள்ளன என்பது குறிப்பிடத்தக்கது!</p>
<p style="text-align: center"><img alt="" src="http://cdnw.vikatan.com/pasumai/2014/02/mzuwmd/images/pv08a.jpg"></p>
<p style="text-align: center"><span style="color: #993300">சூறாவளியால் பாதிப்பு இல்லை!</span></p>
<p class="content">வாழைத்தோப்பில் பணியில் இருந்த செந்தில்குமாரைச் சந்தித்தோம். ''பன்னெண்டாவது முடிச்சதுமே விவசாயத்துக்கு வந்துட்டேன். ஆரம்பத்துல இருந்தே நான் குறைவாத்தான் ரசாயன உரங்களைப் பயன்படுத்திட்டு இருக்கேன். என்னோட குருநாதர்கள், ஏ.வி. கோபால தேசிகர், நம்மாழ்வார் அய்யா இவங்கதான். அவங்க வழிகாட்டுனபடி, பலதானிய விதைப்பு, மூடாக்குனு எளிய முறைகளைக் கடைபிடிச்சு விவசாயம் செய்றேன். அதுல ஒண்ணுதான் அடர்நடவு முறை.</p>
<p class="content">எங்க பகுதியில சித்திரை மாசம் சுழிக் காத்து வீசும். அதனால, குச்சிகளை ஊணி வெச்சுதான் வாழை விவசாயம் செய் வாங்க. நான் அடர்நடவு முறையில சாகுபடி செய்ற தால, காத்துக்கு வாழை சாய்றது இல்ல. தார் பாரம் தாங்குறதுக்காக ஒரு முட்டுக் கொடுத் தாலே போதுமானதா இருக்கு. பொதுவா, ஒரு ஏக்கர்ல 800 கன்னுகள் வரைக்கும் நடுவாங்க. ஆனா, அடர்நடவு முறையில, 1,200 கன்னுகளை நடலாம். அதனால மகசூலும் கூடுது. இப்படி நான், ஆறு ஏக்கர்ல கற்பூரவல்லி வாழை சாகுபடி செஞ்சுட்டு இருக்கேன்'' என்று முன்னுரை கொடுத்த செந்தில்குமார், அடர்நடவுத் தொழில்நுட்பம் பற்றி விரிவாகவே விளக்கினார். அது அப்படியே பாடமாக இங்கே...</p>
<p style="text-align: center"><img alt="" src="http://cdnw.vikatan.com/pasumai/2014/02/mzuwmd/images/pv08b.jpg"></p>
<p style="text-align: center"><span style="color: #993300">தழைச்சத்துக்கு பலதானிய விதைப்பு!</span></p>
<p class="content">'கற்பூரவல்லி வாழையை நடவு செய்ய மார்கழி, தை, மாசி மாதங்கள் ஏற்றவை. தேர்வு செய்த நிலத்தில் மண்ணின் வளத்தைப் பொறுத்து தேவையான அளவில் தொழுவுரத்தைக் கொட்டி உழவு செய்யவேண்டும்.  முதலில் ரயில் தண்டாவளத்தைப் போன்று இரண்டு கன்றுகளை இணையாக நடவு செய்யவேண்டும். இவற்றுக்கான இடைவெளி இரண்டு அடி. அடுத்த ஜோடி கன்றுகளை  ஒன்பது இடைவெளிவிட்டு, இதேபோல இணையாக நடவு செய்யவேண்டும். வரிசைக்கு வரிசை ஏழடி இடைவெளி தேவை (பார்க்க, படம்).</p>
<p class="content">நடவுக்கு முன்பாக, ஒரு கன்றுக்கு ஒரு கிராம் வீதம் சூடோமோனஸ் கலந்த கலவையில், வேர் நீக்கிய கன்றுகளை 5 நிமிடம் மூழ்க வைத்து விதைநேர்த்தி செய்யவேண்டும். தொடர்ந்து, வாய்க்கால்களை அமைத்து, அதில் பலதானியங்களை விதைக்க வேண்டும். பல தானியச் செடிகள் காற்றிலுள்ள தழைச்சத்தை கிரகித்து நிலத்தில் சேமித்து வைக்கும். பல தானியச் செடிகளில் பூ எடுத்தவுடன் அவற்றைப் பறித்து வாழைக் கன்றுகளைச் சுற்றி மூடாக்காக இடவேண்டும். இதனால், மண்ணில் ஈரப்பதம் அதிகரிப்பதோடு செடிகள் மட்கி உரமாகவும் பயன்படும்.</p>
<p style="text-align: center"><img alt="" width="281" height="149" src="http://cdnw.vikatan.com/pasumai/2014/02/mzuwmd/images/pv08c.jpg"></p>
<p class="content">90, 140, 190-ம் நாட்களில் பரிந்துரைக்கப்படும் அளவுக்கு, உரங்களை இட்டு தண்ணீர் பாய்ச்ச வேண்டும். குறைவான அளவில் ரசாயனத்தைப் பயன்படுத்தினால்... இலையில் பசுமை கட்டாது. அதனால், பூச்சிகள், நோய்கள் தாக்குவதில்லை. அடர்நடவு முறையில் களைகளும் அதிகம் வருவதில்லை. மாதம் ஒரு முறை பழக்காடிக் கரைசல் தெளித்து வந்தால், வாழை நன்கு செழித்து வளரும். வாழையையே தொடர்ந்து சாகுபடி செய்யும்போது நூற்புழுக்கள் தாக்க வாய்ப்புண்டு. அதனால், சுழற்சி முறையில், நெல், கரும்பு ஆகியவற்றையும் சாகுபடி செய்ய வேண்டும். ஏதாவது பூச்சிகள் தென்பட்டால், பூச்சிவிரட்டி தெளிக்கலாம். 13 மாதங்களில் கற்பூரவல்லி வாழை அறுவடைக்கு வரும்.'</p>
<p class="content">சாகுபடிப் பாடம் முடித்த செந்தில்குமார், நிறைவாக, ''1,200 கன்னுகள் நட்டா சராசரியா 1,100 தார் கிடைக்கும். ஒரு தார்</p>
<p class="content">250 ரூபாய்க்கு விற்பனையாகுது. ஒரு தார் உற்பத்தி செய்யறதுக்கு 70 ரூபாய் செலவாகும். ஒரு தாருக்கு 180 ரூபாய் லாபம். ஒரு ஏக்கர்ல கிடைக்கிற 1,100 தார் மூலமா 2 லட்ச ரூபாய் வரை லாபம் கிடைக்கும். என்கூட படிச்சவங்கள்ல நிறைய பேர் வேலைகள்ல சேர்ந்து சம்பாதிக்கற அளவுக்கு நான் விவசாயத்துல சம்பாதிச்சுட்டு இருக்கறதுல... மனநிறைவோட இருக்கேன்' என்று விடைகொடுத்தார்.</p>
<p style="text-align: right"> <span style="color: #993300">தொடர்புக்கு,<br>
செந்தில்குமார்,<br>
செல்போன்: 97882-03694</span></p>
<hr>
<p style="text-align: center"><span style="color: #800080"> பழக்காடித் தயாரிப்பு!</span></p>
<p class="content">கனிந்த பூவன் வாழைப்பழம்-25, வெல்லம்-5 கிலோ, தட்டைப்பயறு-2 கிலோ, பரங்கிப்பழம்-2 கிலோ, அரிசி-2 கிலோ ஆகியவற்றை மைபோல அரைத்து, 50 லிட்டர் தண்ணீரில் கலந்து, 4 லிட்டர் புளித்தத் தயிரில் சேர்க்க வேண்டும்.</p>
<p class="content">7 நாட்கள் தொடர்ந்து மூன்று வேளையும் இந்தக் கலவையைக் கலக்கி வந்தால், பழக்காடி தயார். கலவையின் மேல் பகுதியில் இருக்கும் தெளிந்த நீரை மட்டும் எடுத்துப் பயன்படுத்தலாம். 12 லிட்டர் தண்ணீருக்கு 1 லிட்டர் பழக்காடி என்கிற விகிதத்தில் கலந்து தெளிக்க வேண்டும். இதை அனைத்துப் பயிர்களுக்கும் பயன்படுத்தலாம். இதைத் தெளித்தால், காய்கறி மற்றும் பழங்களில் சுவை அதிகரிக்கும்.</p>
<p style="text-align: center"><img alt="" width="274" height="171" src="http://cdnw.vikatan.com/pasumai/2014/02/mzuwmd/images/pv08d.jpg"></p>
<p style="text-align: center"><span style="color: #800080">பூச்சிவிரட்டி!</span></p>
<p class="content">வேப்பங்கொட்டைத் தூள்-5 கிலோ, மாட்டுச் சிறுநீர்-12 லிட்டர், தண்ணீர்-10 லிட்டர்  ஆகியவற்றுடன் நான்கு எலுமிச்சம்பழங்களை வெட்டி ஒரு டிரம்மில் இட்டு, மூன்று நாட்கள் ஊறவைத்து வடிகட்டினால்... 20 லிட்டர் அளவுக்கு பூச்சிவிரட்டி கிடைக்கும். 11 லிட்டர் தண்ணீருக்கு 2 லிட்டர் பூச்சிவிரட்டி என்கிற விகிதத்தில் கலந்து தெளித்தால், பூச்சிகள் அண்டாது.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நாட்டுக்கோழி வளர்ப்பில் 'நச்'லாபம்</div>
<div class="subtitle1">ஜி.பிரபு, படங்கள் : வீ.சிவக்குமார்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #800080">கால்நடை </span></p>
<p class="content">பொங்கல் பண்டிகை என்றாலே கிராமங்களில் ஜல்லிக்கட்டு, மஞ்சு விரட்டு, சேவக்கட்டு (சேவல் சண்டை) எனப் பாரம்பரிய விளையாட்டுகள் களைகட்டும். சேவல் சண்டை, பொங்கல் சமயம் மட்டுமல்லாமல் கோயில் விழாக்களின்போதும் தொன்றுதொட்டு நடந்து வருகிறது. தற்போது தமிழ்நாட்டில் சேவல் சண்டைக்குத் தடை விதிக்கப்பட்டிருந்தாலும்... பெருமைக்காக அந்தஸ்துக்காக சண்டைச் சேவல்களை வளர்ப்பவர்களும் உண்டு. பக்கத்து மாநிலங்களில் சண்டைச் சேவலுக்குத் தேவை இருப்பதால், சேவல்களைப் பயிற்றுவித்து விற்பனை செய்பவர்களும் உண்டு.</p>
<p class="content">பெரும்பாலும், சேவல் சண்டைக்கு நம்நாட்டு இனமான அசில் வகை சேவல்களைத்தான் தேர்வு செய்வார்கள். இது நன்கு பெருத்து வளரக்கூடியது என்பதுதான் முக்கிய காரணம். அசில் போலவே பெருத்து வளரக்கூடிய இன்னொரு இனம்... 'சிட்டகாங்’ எனும் நாட்டுரகச் சேவல். இந்த இரண்டு இனங்களையும் கலப்புசெய்து, பெருவட்டு இனக் கோழிகளை உற்பத்தி செய்து விற்பனை செய்கிறார், திண்டுக்கல் மாவட்டம், காப்பிளியப்பட்டி, பாலமுருகன்.</p>
<p style="text-align: center"><span style="color: #993300">கட்டுமானத்தொழிலில் இருந்து கால்நடை வளர்ப்புக்கு! </span></p>
<p class="content">காலை வேளையொன்றில்... கோழிகளுக்கு தீவனம் வைத்துக் கொண்டிருந்த பாலமுருகனைச் சந்தித்தோம்.</p>
<p class="content">''எங்களுக்கு ஊர்ல ரெண்டு ஏக்கர் நிலம் இருக்கு. விவசாயம்தான் குடும்பத்தொழில். டிப்ளமோ சிவில் இன்ஜினீயரிங் முடிச்சுட்டு, கோயம்புத்தூர்ல பத்து வருஷம் வேலை பாத்தேன். குடும்பத்தை விட்டு பிரிஞ்சே இருந்ததால, குடும்பத்தோட இருக்கணும்னு நினைச்சேன். விவசாயம் பண்ணி பொழைச்சுக்கலாம்னு மூணு வருஷத்துக்கு முன்ன ஊருக்கு வந்துட்டேன். எங்க தோட்டத்துல தண்ணி வசதி இல்லாததால, தென்னம்பட்டியில இருக்கற இந்தத் தோட்டத்தை குத்தகைக்கு எடுத்தேன். கோ.எஃப்.எஸ்-29 தீவனச்சோளம், கோ-4 மாதிரியான பசுந்தீவனப் பயிர்களை விதைச்சு... 16 கலப்பின பால் மாடுகளை வாங்கி, பால் உற்பத்தி பண்ண ஆரம்பிச்சேன். ஒரு நாளைக்கு 250 லிட்டர் பால் கிடைச்சுட்டு இருந்தது. ஆனா, கொஞ்ச நாள்லயே கிணத்துல தண்ணி வத்திடுச்சு. அதனால, தீவனம் உற்பத்தி பண்ண முடியாததால... பத்து மாடுகளை வித்துட்டேன். இப்போ ஆறு மாடு மட்டும் கையில இருக்கு. மாடுகளுக்கு போட்ட ஷெட்டுல, கோழிகளை வளர்க்க லாம்னு தோணுச்சு. அதனால ஒன்றரை வருஷமா கோழிகளை வளர்த்திட்டிருக்கேன்'' என்று  முன்னுரை கொடுத்த பாலமுருகன், தொடர்ந்தார்.</p>
<p style="text-align: center"><img alt="" width="450" height="547" src="http://cdnw.vikatan.com/pasumai/2014/02/mzuwmd/images/pv24b.jpg">  </p>
<p style="text-align: center"><span style="color: #993300">நாட்டுக்கோழிக்குத் தேவை அதிகம்! </span></p>
<p class="content">''ஆரம்பத்துல... 'அழகுக்கோழிகளை வளர்க்கலாம்... நாட்டுக்கோழிகளை வளர்க்கலாம்’னு பலரும் ஆலோசனை சொன்னாங்க. நான், நமக்கு பக்கமான ஒட்டன்சத்திரம், அய்யலூர் சந்தைகள்ல எந்தக் கோழிக்கு மார்க்கெட் நல்லாயிருக்குனு பார்த்து, அதைத்தான் வளர்க்கணும்னு முடிவு பண்ணி... சந்தைகளுக்கு அடிக்கடி போயிட்டு வந்தேன். அப்போ, நாட்டுக்கோழிகளுக்கு நல்ல மார்க்கெட் இருந்தாலும், பெருவட்டு சேவல்களையும், கோழிகளையும் எல்லாரும் விரும்பி வாங்கறதைப் பாத்தேன். குறிப்பா, அசில் சேவல்களுக்கு நல்ல கிராக்கி இருந்துச்சு. விலையும் நல்லா கிடைக்கறதைத் தெரிஞ்சுக்கிட்டேன். நாமக்கல் கே.வி.கே-யிலயும் விசாரிச்சுட்டு அசில், சிட்டகாங் வகைக் கோழிகளை வாங்கி வளர்க்க ஆரம்பிச்சேன்.</p>
<p class="content"><img alt="" align="left" width="270" height="429" src="http://cdnw.vikatan.com/pasumai/2014/02/mzuwmd/images/pv24a.jpg">பெரும்பாலும், அசில் சேவல்களைத்தான் சண்டைக்குப் பயன்படுத்துவாங்க. அதனால, இதுக்கு நல்ல தேவை இருக்கு. நான் ரெண்டு ரகங்களையும் கலந்து கோழிகளை உருவாக்குறப்போ... கோழி, சேவல்கள் நல்ல பெருவெட்டா வருது. இப்போ, கையில அசில், சிட்டகாங் ரெண்டு ரகத்துலயும் சேர்த்து 10 சேவல்கள், 100 கோழிகள்,</p>
<p class="content">100 குஞ்சுகள் வெச்சுருக்கேன். நான் உற்பத்தி பண்ணுன குஞ்சுகளை முதல் தடவை விற்பனை செய்து கிடைச்ச வருமானத்துல... பொள்ளாச்சியில இருந்து நூறு கடக்நாத் வகை கோழிக் குஞ்சுகளை வாங்கிட்டு வந்தேன். அதெல்லாம் இப்போ பருவத்துக்கு வர்ற வயசுல இருக்கு. இது, பழங்குடி மக்கள் வளர்க்கற ரக கோழி. இதோட கறி, கருப்பு நிறத்துலதான் இருக்கும். ரொம்ப மருத்துவ குணம் வாய்ந்த கறி. இந்தக் கோழி நல்ல விலைக்குப் போகும்'' என்ற பாலமுருகன், கடக்நாத் கோழிகளைக் காட்டியபடியே தொடர்ந்தார்.</p>
<p style="text-align: center"><span style="color: #993300">வளர்ப்புக்கு மட்டும் விற்பனை! </span></p>
<p class="content">''அசில், சிட்டகாங் கோழிகள் ஒரே மாதிரி இருக்கறதால தானாவே சேர்ந்து இனப்பெருக்கம் செஞ்சுக்கும். ஆனா, கடக்நாத் கோழிகள் அந்த இனத்தோட மட்டும்தான் சேரும். அதனால, இனம் கலக்குறதுக்கு வாய்ப்பில்லை. சராசரியா, இப்போ ஒரு நாளைக்கு பத்து முட்டைகள் கிடைச்சுட்டு இருக்கு. அதை இன்குபேட்டர்ல பொரிக்க வெக்கிறேன். ஊளை முட்டைகள் போக, மாசத்துக்கு சராசரியா 200 குஞ்சுகள் உற்பத்தி ஆகுது. நான் குஞ்சுகளா விக்கிறதில்லை. அம்பது, அம்பத்தஞ்சு நாள் வரைக்கும் வளர்த்துத்தான் விக்கிறேன். அதேமாதிரி, கறிக்காகவும் விக்கிறதில்லை. வளர்ப்புக்காக தாய்க்கோழிகளா மட்டும்தான் விக்கிறேன். சேவக்கட்டுக்காக சேவல்களைத் தனியாவும் வாங்கிக்கிறாங்க'' என்ற பாலமுருகன், பராமரிப்பு முறைகளை விளக்கினார்.</p>
<p class="content">''50 அடி நீளம் 10 அடி அகலத்துல கூரைக் கொட்டகை போட்டிருக்கேன். சுத்தி கம்பி வலை இருக்கு. கோழிகளுக்கு எப்பவும் தண்ணி கிடைக்கற மாதிரி நாசில் பைப் வசதி செஞ்சு வெச்சுருக்கேன். ஷெட்டுக்கு மேல பிளாஸ்டிக் பால் கேனை வெச்சு... அதுல குழாய்களை இணைச்சுருக்கேன். இந்த கேனை தினமும் தண்ணி ஊத்தி நிரப்பி வெச்சுடுவோம். தேவைப்படும்போது கோழிகள் குடிச்சுக்கும். தினமும் காலையில தீவனத்தை தொட்டியில நிரப்பி வெச்சுடுவோம். நாட்டுக்கோழிக்குனு பிரத்யேகமா கம்பெனித் தீவனம் கடைகள்ல கிடைக்குது. அதைத்தான் கோழிகளுக்குக் கொடுக்குறோம். தினமும் சேகரமாகற முட்டைகளை எடுத்து பத்திரப்படுத்திடுவோம்.</p>
<p style="text-align: center"><img alt="" width="563" height="223" src="http://cdnw.vikatan.com/pasumai/2014/02/mzuwmd/images/pv24d.jpg"></p>
<p class="content">ஒவ்வொரு செட்டா இன்குபேட்டர்ல வெச்சு பொரிப்போம். இதுக்காவே தனியா இன்குபேட்டர் ரூம் இருக்கு. இன்குபேட்டர் மூலமா 21 நாள்ல குஞ்சு பொரிஞ்சுடும். அப்பறம் சுத்தப்படுத்திட்டு, அடுத்த செட் முட்டைகளை வெச்சுடுவோம். குஞ்சு பொரிச்சவுடனே ஈரம் காயுற வரைக்கும் இன்கு பேட்டருக்குள்ளேயே வெச்சுடுவோம். அதுக்கப்பறம், அதை புரூடருக்கு மாத்துவோம். தரையில் தவிட்டைப் பரப்பி, அதுக்கு மேல நியூஸ் பேப்பரை விரிச்சு, நாலடி விட்டத்துக்கு வட்டமா அட்டை, பாய் இல்லனா தகரத்தை சுத்தி வெச்சு... இதுல வெப்பத்துக்காக பல்புகளை எரிய விடணும். இதுதான் புரூடர். கூண்டுக்குள்ளகூட இந்த மாதிரி வசதியைப் பண்ணிக்கலாம். இப்போ கரன்ட் அடிக்கடி கட் ஆகறதால, மண் பானைக்குள்ள மூட்டம் போட்டு வெச்சுடுறோம். இது குஞ்சுகளுக்கு கதகதப்பா இருக்கும்.</p>
<p style="text-align: center"><img alt="" width="269" height="195" src="http://cdnw.vikatan.com/pasumai/2014/02/mzuwmd/images/pv24c.jpg"></p>
<p class="content">குஞ்சுகள் பொரிஞ்சு வந்த முதல் நாள், குளுக்கோஸ் தண்ணி மட்டும் கொடுப்போம். ரெண்டாவது, மூணாவது நாள்ல அரைச்ச மக்காச்சோளம் கொடுப்போம். அதுக்கப்பறம், கம்பெனி தீவனம் கொடுக்குறோம். ஒரு மாசம் கழிச்சு குஞ்சுகள கொட்டகைக்கு மாத்திடுவோம். அம்மை, கழிசல் நோய்களுக்கான மருந்துகளை... பிறந்ததுல இருந்து ஏழாம் நாள், பதினஞ்சாம் நாள், இருபத்தோராம் நாள், முப்பத்தஞ்சாம் நாள், அம்பத்தஞ்சாம் நாள்னு முறையா கொடுத்துடுவோம். அதுக்கப்பறம் மாசத்துக்கு ஒரு தடவை மருந்து கொடுப்போம். இதெல்லாம் கட்டாயம் கொடுக்க வேண்டிய மருந்து'' என்று பராமரிப்பு முறைகளை விளக்கிய பாலமுருகன், நிறைவாக வருமானம் பற்றிச் சொன்னார்.</p>
<p style="text-align: center"><img alt="" src="http://cdnw.vikatan.com/pasumai/2014/02/mzuwmd/images/pv24e.jpg"></p>
<p style="text-align: center"><span style="color: #993300">ஒரு ஜோடி 1,500 ரூபாய்! </span></p>
<p class="content">''நல்லா செழிம்பா தீவனம் கொடுத்து வளர்க்கறதால கோழிகள் மூணு மாசத் துலேயே ரெண்டு கிலோ வரைக்கும் எடை வந்துடும். அம்பது, அம்பத்தஞ்சு நாள் வளர்த்துதான் விற்பனை செய்றேன். வளர்ப்புக்கு மட்டுமே கொடுக்கறதால ஒரு ஜோடி 1,500 ரூபாய்னு விற்பனை செய்றேன். மாசத்துக்கு 50 ஜோடி வரைக்கும் விற்பனை செய்றேன். வீட்டுத்தேவைக்கும், ரொம்ப நெருங்கின நண்பர்களுக்கும்தான் கறிக்காக கோழியை எடுத்துக்குவோம். இதெல்லாம் போக மீதியை பண்ணையிலயே வளர்த்துடுவோம். மூக்கு வளைஞ்சு, கிளி மூக்கு மாதிரி இருக்கற சேவல்களை சண்டைக்குப் பழக்க வாங்குவாங்க. இதுக்குக் கூடுதல் விலை கிடைக்கும். தீவனச் செலவு, பராமரிப்புச் செலவு எல்லாம் போக நாட்டுக்கோழி மூலமா மாசத்துக்கு சராசரியா அம்பதாயிரம் ரூபாய் வரைக்கும் லாபம் கிடைக்குது'' என்று சந்தோஷமாகச் சொன்னார் பாலமுருகன்.</p>
<p style="text-align: right"> <span style="color: #993300">தொடர்புக்கு, <br>
பாலமுருகன், <br>
செல்போன்: 95855-24061.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மன்னிக்க முடியாத குற்றம்! </div>
<div class="subtitle1"></div>
<div class="content" style="border-top:1px solid #DDD;">
<p class="content">அனைவருக்கும் பசுமை வணக்கம்!</p>
<p class="content">''மரபணு மாற்றுப் பயிர்கள் மீதான அறிவியல்பூர்வமற்ற, தவறான கருத்துகளுக்கு நாம் அடிபணிந்து விடக்கூடாது'' என்று காஷ்மீர் மாநிலத்தில் சமீபத்தில் நடைபெற்ற இந்திய அறிவியல் மாநாட்டில், சொல்லியிருக்கிறார், நமது பிரதமர் மன்மோகன் சிங்.</p>
<p class="content">அதேபோல... 'அறிவியல்பூர்வமானது என்று சொல்லப்படுகின்ற அத்தனைக் கருத்துகளுக்கும் அடிபணிந்து விடக்கூடாது' என்பதை அவருக்கு யாராவது எடுத்துச் சொன்னால் நன்றாக இருக்கும் என்றே தோன்றுகிறது.</p>
<p class="content"><img align="right" width="67" height="90" alt="" src="http://cdnw.vikatan.com/pasumai/2014/02/mzuwmd/images/pv66a.jpg">'அறிவியல்பூர்வமானது' என்று சொல்லிக் கொண்டு, 'பசுமைப் புரட்சி' எனும் பெயரில், முப்பது, நாற்பது ஆண்டுகளாக நம் வயற்காடுகளில் தெளிக்கப்படும் ரசாயன உரம் மற்றும் பூச்சிக்கொல்லிகளின் பாதிப்பு... தற்போது கழுத்தை நெறிக்கிறது என்று கதறிக் கொண்டுள்ளனர் விவசாயிகள்!</p>
<p class="content">''ஒரு பக்கம்... ரசாயன உரங்களுக்கும் பூச்சிக்கொல்லிகளுக்கும் செலவழிப்பதற்காக வாங்கிய கடன்கள் கழுத்தை நெறிக்கின்றன. மறுபக்கம்... இந்த ரசாயனங்களின் பயன்பாட்டால், ஒட்டுமொத்த மக்களும் நோயின் பிடியில் வீழ்ந்துகிடக்கிறார்கள். நிலத்தடி நீரில்கூட ரசாயனங்களின் எச்சம் ஊடுருவிவிட்டது. பஞ்சாப் மாநிலத்தில் பெருகிக் கிடக்கும் கேன்சர் நோயாளிகளே இதற்கு சாட்சி. இந்த நோயாளிகள் மருத்துவமனைக்குப் பயணிக்கும் ரயிலின் பெயரே... 'கேன்சர் எக்ஸ்பிரஸ்' என்று அங்கே பிரபலமாகியிருக்கிறது!'' என்று, பல ஆண்டுகளாக இயற்கை ஆர்வலர்கள் கதறிக் கொண்டிருக்கிறார்கள். சொந்த மாநில சோக கீதம்கூட, பிரதமரின் காதுகளில் ஒலிக்கவில்லையா?</p>
<p class="content"> </p>
<p class="content">'பசுமைப் புரட்சியால் மண்வளம் கெட்டுவிட்டது...’ என்று 'பசுமைப் புரட்சி'யின் காரணகர்த்தாக்களில் ஒருவரான 'வேளாண் விஞ்ஞானி'</p>
<p class="content">எம்.எஸ்.சுவாமிநாதனே ஒப்புதல் வாக்குமூலம் வழங்கியிருக்கிறார்! தன்னுடைய பெயரால் இயங்கும் ஆராய்ச்சி நிலையங்களில் இயற்கை விவசாயத்துக்கு பெரிதாக இடமளித்துக் கொண்டிருக்கிறார்! இந்த விஞ்ஞானிக்கு ராஜ்ய சபா உறுப்பினர் பதவி கொடுத்து அழகு பார்த்த பிரதமரின் கவனத்துக்கே இந்த விஷயம் வரவில்லையா?</p>
<p class="content">'மரபணு மாற்றுப் பயிர்கள் குறித்து அவசரம் காட்டத் தேவையில்லை. அதன் பின்விளைவுகளை ஆராய்ந்து பார்த்த பிறகே அனுமதிக்க வேண்டும்' என்று, நாடாளுமன்றக் குழு அழுத்தமான அறிக்கை கொடுத்திருக்கிறது. இந்தக் குழுவை ஏற்படுத்திய பிரதமரே, அந்த அறிக்கையைப் படித்துப் பார்க்கவில்லையா?</p>
<p class="content">'நெருப்பு சுடும் என்பதைத் தொட்டுப் பார்த்துத்தான் தெரிந்து கொள்வேன்' என்று தனி மனிதர் மன்மோகன் சிங் வேண்டுமானால், பிடிவாதம் பிடிக்கலாம். ஆனால், 'நூறு கோடி மக்களையும் தொட்டுப் பார்க்கச் சொல்வேன்' என்பது... 'மன்னிக்க முடியாத குற்றமாகிவிடும்' என்பதையாவது உணர்ந்தால் சரி!</p>
<p class="content">ஆசிரியர்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மூலிகை வனம் </div>
<div class="subtitle1"></div>
<div class="content" style="border-top:1px solid #DDD;">
<p class="content">மனிதனுக்கு ஏற்படும் பிணிகளை நீக்க, இயற்கையே உருவாக்கிக் கொடுத்த அருமருந்துகள்தான் மூலிகைகள். பூமி முழுக்க அந்தந்தப் பகுதியின் தட்பவெப்பம், தாக்கும் நோய்கள் ஆகியவற்றுக்கு ஏற்ப, இயற்கையின் ஏற்பாட்டில் அந்தந்தப் பகுதியில் மட்டுமே சிறப்பாக விளைந்து கொண்டிருக்கின்றன இந்த மூலிகைகள். இப்படி இயற்கையே அனைத்துக்கும் அற்புதத் தீர்வுகளை நம்முடனேயே பிறக்க வைத்திருக்கிறது. ஆனால், மனிதனின் ஆசையும், வேகமும் இயற்கை மீதான புரிதல்களைத் தடுத்துவிட, வேறு எதையோ நோக்கி நாம் ஓடிக் கொண்டே இருக்கிறோம். ஆனால், உண்மை புரிந்து மூலிகைகளின் பக்கம் கவனத்தைத் திருப்பும்போது... அவற்றைப் பறிப்பதற்குக்கூட தெம்பில்லாமல் சுருண்டு போய்விடுகிறோம்... வயது காரணமாக!</p>
<p class="content">மூலிகைகள், மனிதர்களுக்காக மட்டும் படைக்கப்படவில்லை. ஆடு, மாடு, நாய், பூனை, கோழி இன்ன பிற ஜீவராசிகளுக்கும் சேர்த்தேதான் படைக்கப்பட்டுள்ளன. தேவை என்று வரும்போது, காடு, மலை என அவற்றுக்காக அலையக் கூடாது என்பதற்காகவே... புறக்கடை, வாய்க்கால், வரப்பு, சுடுகாடு, தெருவோரங்கள்... எனக் காணும் இடங்களில்எல்லாம் மலிந்து கிடக்கின்றன மூலிகைகள். நோயோடும், ரூபாய் நோட்டோடும் மருத்துவமனை நோக்கி ஓடும் நோயாளிகளைப் பார்த்து, 'உனக்கான தீர்வு நான்தான். உனது காலடியிலேயே இருக்கிறேன்’ என அழைக்கின்றன. ஆனால், காலடியில் கிடக்கும் காயகல்பங்களான மூலிகைகளை விட்டுவிட்டு, மருத்துவமனைகளில் மணிக்கணக்கில் காத்திருந்து, வந்த நோயை விரட்டுவதற்கு பதிலாக, இலவச இணைப்பாக இன்னும் சில நோய்களையும் சேர்த்துக் கொண்டு வீடு திரும்புகிறோம்!</p>
<p style="text-align: center"><img width="500" height="541" alt="" src="http://cdnw.vikatan.com/pasumai/2014/02/mzuwmd/images/pv30a.jpg"></p>
<p class="content"><span style="color: #993300">மூலிகைகளே முதலுதவிப் பெட்டிகள்!</span></p>
<p class="content">பொங்கல் பண்டிகையின்போது வீடுகளுக்கு வெள்ளையடித்து, 'காப்புக் கட்டுதல்’ என்ற சடங்கை நடத்துவது வழக்கம். ஆவாரை, கார்த்திகைப்பூ என்ற சிறுபீளை, வேப்பிலை இந்த மூன்று மூலிகைகளையும் ஒரு கொத்தாகக் கட்டி, வீட்டு முற்றத்தில் செருகி வைப்பார்கள். ஏன் தெரியுமா? அதுதான் அந்தக் காலத்தில் முதலுதவிப் பெட்டி. ஒவ்வொரு மூலிகையும் ஒவ்வொரு குணமுடையது. ஆபத்து நேரங்களில் அங்கிங்கு அலையாமல் சட்டென எடுத்துப் பயன்படுத்தவே 'காப்புக் கட்டு’ என்ற பெயரில் பழக்கப்படுத்தினார்கள். காலப்போக்கில் அது வெறும் சடங்காகிப் போனது... நம் துரதிர்ஷ்டம். அப்படி மறந்து போன மூலிகைகள் பற்றிய புரிதலை உண்டாக்குவதற்காகவே இங்கே மலர்கிறது 'மூலிகை வனம்’ என்ற புதிய தொடர். இதழ்தோறும் ஒவ்வொரு மூலிகையின் மணம் உங்கள் நாசிகளை வருடும்.</p>
<p class="content">இனி, செலவில்லாத மருந்து, உங்கள் இல்லத்திலேயே...</p>
<p style="text-align: center"><span style="color: #993300">ஆவாரை!</span></p>
<p class="content">புராணங்களில் சொல்வதுபோல் ஏழு கடல், ஏழு மலைகளுக்கு அப்பால் கிடைப்பதல்ல மூலிகைகள். சாதாரணமாக, நாம் அன்றாடம் கடந்து செல்லும் பாதையில், கைக்கெட்டும் தூரத்திலேயே ஆயிரக்கணக்கான மூலிகைகள் இருக்கின்றன. அந்த வகையில், தமிழகத்தின் அனைத்துப் பகுதிகளிலும் மஞ்சள் நிறப் பூக்களுடன் புன்னகைப்பவை... ஆவாரை. வறண்ட நிலத்தில் தான் வளர்ந்தாலும், மனிதர்களின் நோய்களை நீக்கி நீண்ட ஆயுளை கொடுக்கும் அற்புத மூலிகை ஆவாரை. இந்தச் செடி இருக்கும் இடங்கள்தான், உண்மையில் ஆரோக்கிய மையங்கள். இருக்கும் இடத்தைவிட்டு, இல்லாத இடம் தேடி அலையும் மனித மனதுக்கு, செலவில்லாமல் கையருகே கிடைக்கும் இதன் அருமை தெரிவதில்லை. மனித சமுதாயத்துக்கு ஆவாரை அள்ளி அள்ளித் தரும் பலன்கள் சொல்லி மாளாது.</p>
<p style="text-align: center"><img width="353" height="130" alt="" src="http://cdnw.vikatan.com/pasumai/2014/02/mzuwmd/images/pv30c.jpg"></p>
<p class="content"><span style="color: #993300">புற்றுநோய்க்கு எதிர்ப்பாற்றல்!</span></p>
<p class="content">கிராமங்களில் கொளுத்தும் வெயிலில் ஆடு, மாடுகளை மேய்ப்பவர்கள், வெயிலின் சூட்டைத் தவிர்க்க, ஆவாரம் இலைகளை தலையில் வைத்துக் கட்டிக் கொள்வார்கள். இக்காட்சியை இன்றைக்கும் பார்க்கலாம். சூட்டிலிருந்து உடலைக் காத்து குளிர்ச்சியை அளிப்பதில் ஆவாரையின் பங்கு அலாதியானது. உலகை உலுக்கும் கொடிய நோய்களான புற்றுநோய் மற்றும் நீரிழிவு நோய் இரண்டுக்கும் எதிரான ஆற்றல் கொண்டது, ஆவாரை. அதனால்தான் உலகின் பல நாடுகளில் கேன்சருக்கான சின்னங்களில் ஆவாரம் பூ இடம் பிடித்திருக்கிறது. குறிப்பாக, 'கனடா கேன்சர் சொசைட்டி’ சின்னத்தில்இதைத் தெளிவாகப் பார்க்கலாம். உலகின் பல நாடுகளில் விளையும் ஆவாரையைவிட, நம் மண்ணில் விளையும் ஆவாரைக்கு ஆற்றல் அதிகம் என்கிறார்கள்.  </p>
<p style="text-align: center"><span style="color: #993300">ஆவாரை நீர்!</span></p>
<p class="content">இன்றைக்கு தேநீர் அருந்தாமல் நம்மால் இருக்க முடியவில்லை. அதனால், உடல் ஆரோக்கியத்துக்கு எந்தப் பலனும் இல்லை. பணம் செலவாவதுதான் மிச்சம். ஆனால், அதைவிட ருசியான, மிகமிக செலவு குறைந்த, ஆரோக்கியத்தை அள்ளித்தரும் ஆவாரை நீரைப் பருகிப் பாருங்கள். பிறகு, அதை மட்டும்தான் பருகுவீர்கள். கையளவு ஆவாரம் பூவை தண்ணீரில் கொதிக்க வைத்து, வடிகட்டி, அதனுடன் தேன் அல்லது பனங்கருப்பட்டி கலந்து அருந்தினால்... உடல் புத்துணர்ச்சி பெறுவதுடன், சரும நோய்களும் குணமாகும் என்கிறது, சித்த மருத்துவம்.</p>
<p class="content">'கிரீன் டீ’ என்ற பெயரில் இன்றைக்கு அதிகமாக விற்பனையாகும் தேநீரை விட, ஆயிரம் மடங்கு அற்புதமானது, ஆவாரை நீர். இது மட்டுமல்ல... ஆவாரை இலையைப் பறித்து, கல்லில் வைத்து அரை குறையாகத் தட்டி, தலையில் தேய்த்துக் குளித்தால் உடல் சூடு, கண்களின் வழியே வெளியேறுவதை உணர முடியும். தலை முடி வளர, உடலை மினுமினுப்பாக்க, உடல் துர்நாற்றத்தைத் துரத்த... என அனைத்துக்கும் ஆவாரை பயன்படுவதால் இதனை, 'சகலநோய் தீர்க்கும் சர்வரோக நிவாரணி’ என்கிறார்கள்.</p>
<p class="content">இவ்வளவு அற்புதங்களைச் செய்வதால்தான் 'ஆவாரை பூத்திருக்க, சாவாரைக் கண்டதுண்டோ’ எனச் சொல்லி வைத்தார்களோ நம் முன்னோர்கள்.</p>
<p class="content">இனி, ஆவாரையை ஆராதிப்போம்.</p>
<p class="content"> - வலம் வருவோம்...</p>
<hr>
<p style="text-align: center"><span style="color: #993300"> கிலோ 10 ரூபாய்!</span></p>
<p class="content">மூலிகைச் செடிகளை வாங்கி விற்பனை செய்து வரும் விருதுநகரைச் சேர்ந்த கருப்பையா, ''கிராமங்கள்ல காடுகள்ல தானா முளைச்சிருக்கிற ஆவாரம் பூவை பறிச்சுட்டு வந்து விக்குறத, சிலரு தொழிலா செய்றாக. காய்ஞ்ச ஆவாரம் பூவை, போன வருஷம் கிலோ 20 ரூபாய்னு வாங்கினோம். இப்ப மழையில்லாததால ரொம்ப பேரு இந்தத் தொழில்ல இறங்கிட்டாங்க. அதனால, வரத்து அதிகமா இருக்கு. கிலோ 10 ரூபாய்க்கு வாங்குறோம். இதை, குளியல் பொடி செய்றதுக்கும், சர்க்கரை நோய்க்கான மருந்து தயாரிக்கவும் வாங்கிட்டுப் போறாங்க'' என்கிறார்.</p>
<p style="text-align: center"><img width="270" height="185" alt="" src="http://cdnw.vikatan.com/pasumai/2014/02/mzuwmd/images/pv30d.jpg"></p>
<p style="text-align: center"><span style="color: #993300">சர்க்கரை கட்டுக்குள் வரும்!</span></p>
<p class="content">ஆவாரையின் மகத்துவத்தைப் பேசிய கோயம்புத்தூரைச் சேர்ந்த சுவாமி சுந்தரானந்தர், ''பூ, காய், இலை, பட்டை, வேர் ஆகிய ஐந்தும் சேர்ந்ததை 'ஆவாரைப் பஞ்சாங்கம்’ என்கிறார்கள். இவற்றை சம அளவு எடுத்து, பொடி செய்து வைத்துக்கொண்டு தினமும் ஒரு தேக்கரண்டி அளவு வாயில் போட்டு வெந்நீர் பருகி வந்தால்... நீரிழிவு, உடல் சோர்வு, நா வறட்சி, தூக்கமின்மை போன்ற பல நோய்கள் குணமாகும். ஆவாரம் பூவின் இதழ்களை நிழலில் காயவைத்து, பொடியாக்கி, கஷாயம் செய்து அருந்தி வந்தால்... சர்க்கரை கட்டுக்குள் வரும். ஆவாரம் பூ, குப்பைமேனி இலை, பூவரசு இலை, செம்பருத்தி இலை ஆகிய நான்கையும் சமஅளவு எடுத்து அரைத்து, முழங்காலுக்கு கீழே பூசி வந்தால்... நீரிழிவு நோயால் பாதிக்கப்பட்ட கால்பகுதி உணர்ச்சி பெறும்' என்றார்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தண்ணீர்..தண்ணீர்...</div>
<div class="subtitle1"></div>
<div class="content" style="border-top:1px solid #DDD;">
<p class="content">''ஊர்ல நம்ம வீட்டுலயும் 'வாட்டர் ப்யூரிஃபையர்' போட்டாச்சுல. நம்ம ஊர்ல வீட்டுக்கு வீடு இப்ப இந்த மெஷினுங்கதான் ஓடிட்டிருக்கு. உங்க 'மினரல் வாட்டர்' எல்லாம் தோத்துடும். சும்மா கல்கண்டு மாதிரி இருக்கும்ல....''</p>
<p class="content">''என்னது, அந்த வரப்பட்டிக்காட்டுல வாட்டர் ப்யூரிஃபையர் பயன்படுத்தறீங்களா?''</p>
<p class="content">''பின்ன என்னப்பா... பத்து, பதினைஞ்சு வருஷத்துக்கு முன்ன வாய்க்கா தண்ணியைக்கூட அள்ளி அள்ளி குடிச்சுட்டு இருந்தவங்கதான். ஆனா, இப்ப தண்ணி சரியா இல்ல. நிலத்தடிநீர் கெட்டுப் போச்சு. போர் போட்டு எடுக்கற தண்ணியைகூட அப்படியே வாயில வெக்க முடியல. சுத்தமான தண்ணியா குடிக்கணும்ல...''</p>
<p class="content">-நகரங்களில் மட்டுமல்ல... இன்று தமிழகத்தின் பெரும்பாலான கிராமங்களிலும் கூட மினரல் வாட்டர் பாட்டில்கள் பளபளக்கின்றன. வீட்டுக்கு வீடு டிஷ் ஆண்டெனா வைத்திருப்பது போல... 'தண்ணீர் சுத்திகரிக்கும்' இயந்திரங்களையும் மாட்டி வைத்திருக்கிறார்கள்.</p>
<p class="content">நியாயம்தான்... சுத்தமான குடிநீர் அவசியம்தான். ஆனால், ஒட்டுமொத்த தண்ணீரின் சுத்தத்தைப் பாதுகாப்பது பற்றி கவலைப்படாமல், நாம் குடிக்கும் தண்ணீர் மட்டும் சுத்தமாக இருந்தால் போதும் என்கிற நிலைப்பாடு... எந்த அளவுக்கு சரி?</p>
<p class="content">நீர் நிலைகளைப் பாதுகாத்து காலாகாலத்துக்கும் ஜீவராசிகளுக்கான நீர்த் தேவையை உறுதிப்படுத்த வேண்டியது அரசாங்கம்தான். ஆனால், 'தனியார் 20 ரூபாய்க்கு மினரல் வாட்டர் பாட்டில் விக்கறாங்க... உங்கள் அன்புச் சகோதரியான நான் 10 ரூபாய்க்குக் கொடுக்கிறேனே...!' என்று முதல்வரே பெருமை அடித்துக் கொண்டிருக்கும்போது... வேறென்ன சொல்ல!</p>
<p style="text-align: center"><img width="600" height="407" src="http://cdnw.vikatan.com/pasumai/2014/02/mzuwmd/images/pv38a.jpg" alt=""></p>
<p class="content">இது, இன்றைக்குச் சரியாக இருக்கலாம். நாளைக்கு...?</p>
<p class="content">ஆம், உடனடித் தேவைக்கு சரி. ஆனால், நீண்டகால அடிப்படையில் பார்த்தால், 'கடல்நீரைச் சுத்திகரித்து குடிநீராக்குகிறோம்...', 'வீட்டுக்கு வீடுதண்ணீரைச் சுத்திகரிக்கிறோம்' என்கிற பெயரில், இருக்கின்ற நீரையெல்லாம் சுத்திகரிக்க ஆரம்பித்தால், அதன் எச்சமாக தேங்கும் கழிவுநீர், திரும்பத் திரும்ப பூமிக்குள் அனுப்பப்பட்டு, ஒரு கட்டத்தில்... ''இந்தத் தண்ணியில தொடர்ந்து கழிவு நீர் சேர்ந்ததால... 10 ஆயிரம் டிடிஎஸ் இருக்கு. இதை சுத்தப்படுத்தவே முடியாது. வேணும்னா... செவ்வாய் கிரகத்துல தண்ணியிருக்காம். ஒரு கிரவுண்ட் 500 கோடி ரூபாய்தான். பேசாம அங்க போயிட்டா... தண்ணி என்ன, பைப் போட்டு தேவலோக அமிர்தத்தையேகூட எடுத்துக்கலாம். நானெல்லாம் ஏற்கெனவே ஏழு கிரவுண்ட் வாங்கிப் போட்டுட்டேன். என்ன... நீங்க நாலு கிரவுண்ட் புக் பண்றீங்களா...?'' என்று நம்ம 'டெல்லி' கணேஷ் உள்ளிட்ட பெரியதிரை, சின்னத்திரை நட்சத்திரப் பட்டாளங்கள் டிவி-யில் தோன்றி உங்களிடம் வீட்டுமனை விற்கவேண்டிய நிலை வந்தாலும், ஆச்சரியப்படுவதற்கில்லை!</p>
<p class="content">காற்று, தண்ணீர் இந்த இரண்டும் இயற்கை அளித்த இலவசங்கள்... ஆனால், காலஓட்டத்தில் குடும்ப பட்ஜெட்டின் செலவுப் பட்டியலில் அவையும்கூட இடம்பிடிக்க ஆரம்பித்துவிட்டன! இயற்கையின் அருட்கொடைகளை முறையாகப் பயன்படுத்தாதன் விளைவு... இலவசமாகக் கிடைத்து வந்த தண்ணீர் இன்று விலைக்கு வாங்க வேண்டிய பொருளாக மாறியிருக்கிறது. ஊதாரித்தனமாக செலவு செய்பவர்களை, 'காசை தண்ணியா செலவு செய்றான் பாரு’ என உவமையாகச் சொல்வார்கள். ஆனால், இன்று தண்ணீருக்காக காசு செலவு செய்யும் நெருக்கடியான நிலை!</p>
<p class="content">குடிநீருக்கே இந்த நிலை என்றால்....</p>
<p class="content">விவசாயத் தேவைக்கு?</p>
<p class="content">வேரில் வெந்நீர் ஊற்றிவிட்டு, பழங்களை எதிர்பார்த்து அண்ணாந்து பார்த்துக் கொண்டிருக்கிறோம். நீராதாரங்கள் அனைத்தையும் அழித்துவிட்டு, நீரை எதிர்பார்த்தால் எப்படி கிடைக்கும்? மலைகளில் இருந்து மரங்களை அழித்தோம்... பிறகெப்படி மேகம் சூழ்கொள்ளும்?</p>
<p style="text-align: center"><img width="563" height="290" src="http://cdnw.vikatan.com/pasumai/2014/02/mzuwmd/images/pv38c.jpg" alt=""></p>
<p class="content">மலைகளில் உருவாகி ஆறாக மாறி, குளம், குட்டைகளைக் குளிர்வித்து, ஏரி நிறைத்து, குடிநீர் கொடுத்து, கடலில் கலக்கும் தண்ணீர், அதன் பாதையில் பயணித்த வரையில் பிரச்னை இருக்கவில்லை. ஆனால், வயல்காடு, ஆறு, குளம், குட்டை, ஏரி, கண்மாய் என்று அனைத்து நீராதாரங்களையும் ஆக்கிரமித்து பெரும்பெரும் பங்களாக்கள், அடுக்குமாடி குடியிருப்புகள், ஏர்போர்ட், நீதிமன்றங்கள், நட்சத்திர ஹோட்டல்கள், ஷாப்பிங் மால்கள், தொழிற்சாலைகள் என்று அமைக்க ஆரம்பித்த பிறகுதான், பொறுமை இழந்து, தன் பாதையை மாற்றிக் கொண்டுவிட்டாள் தண்ணீர் தாய்! கடைசியில், அவள் தனது பயணத்தை நிறுத்தியே பல ஆண்டுகள் ஆகிவிட்டன.</p>
<p class="content">விளைவு, பாசனம் இல்லாமல் கருகிக் கிடக்கின்றன பயிர்கள். முடங்கிக் கிடக்கிறது விவசாயம். தை மாதத்திலேயே தலைவிரித்தாடும் பஞ்சம், கொளுத்தும் கோடையில் எப்படி இருக்கும் என்பதை நினைத்துப் பார்க்கவே நடுங்குகிறது நெஞ்சம்.</p>
<p class="content">கோடையைச் சமாளிக்க, என்ன செய்யலாம்..? என்பதற்கான ஆய்வுப் பணிகளை போர்க்கால அடிப்படையில் தொடங்கியிருக்கிறது, தமிழக அரசு. அப்படி ஆய்வுக்காகச் சென்ற அதிகாரிகள், பிரச்னையின் விஸ்வரூபத்தை கண்ட அதிர்ச்சியில் ஆடிப்போய் கிடக்கிறார்கள்.</p>
<p class="content">''இது ஒரு மோசமான கட்டம். நிலத்தடி நீர் காணாம போய் பல வருசமாச்சு. குடிநீர்த் திட்டத்துக்காக, எந்த இடத்துல போர்வெல் போட்டாலும், புகைதான் வருது. பாசனத்துக்காக கட்டுன அத்தனை அணைகளையும் கூட்டுக்குடிநீர்த் திட்டத்துக்கு மாத்தியாச்சு. அப்படியிருந்தும் குடி தண்ணிக்கு தட்டுப்பாடு.... என்ன செய்யப் போறோம்னே தெரியலையே'' என்று நடுங்கியபடி கூறுகிறார் இந்த ஆய்வில் இடம்பிடித்திருந்த அரசு உயர் அலுவலர் ஒருவர்.</p>
<p class="content"><span style="color: #800080">'நீரை நிலத்துல தேடாதே... வானத்துல தேடு’!</span></p>
<p class="content"><img width="199" height="395" align="right" src="http://cdnw.vikatan.com/pasumai/2014/02/mzuwmd/images/pv38b.jpg" alt="">யாரால் நிகழ்ந்தது இந்தப் பேராபத்து..? 'தீதும் நன்றும் பிறர் தர வாரா..’ என்ற கணியன் பூங்குன்றனாரின் வரிகளை மனதில் நிறுத்தினால், இதற்கு முழுப்பொறுப்பு ஏற்க வேண்டியது, நாம் ஒவ்வொருவரும்தான்.</p>
<p class="content">'நீரை நிலத்துல தேடாதே... வானத்துல தேடு’ என்பார், 'இயற்கை வேளாண் விஞ்ஞானி’ நம்மாழ்வார். அதாவது, மழை பொழிய என்ன செய்ய வேண்டுமோ, அதைச் செய்யுங்கள் என்பதுதான் அதன் உட் பொருள். இனியாகிலும், நெருங்கி வரும் பேராபத்தைத் தடுக்க நம்மைத் தயார்படுத்திக் கொள்ள வேண்டாமா? தும்பை விட்டு வாலைப் பிடித்திருந்த நாம், தற்போது வாலையும் அல்லவா கைவிட்டுக் கொண்டிருக்கிறோம்.</p>
<p class="content">'எஞ்சியிருக்கும் தண்ணீரையாவது காப்பாற்றினால்தான்... இனி எதிர்காலம் என்கிற எச்சரிக்கை உணர்வு, நம் ஒவ்வொருவருக்குள்ளும் ஊற வேண்டும். அது பெருவெள்ளமாகப் பாய்ந்து ஆட்சிப் பொறுப்புகளில் அமர்ந்து கொண்டு, சூழலைப் பற்றியும்... எதிர்கால சந்ததி பற்றியும்... இயற்கைச் சுரண்டல்கள் பற்றியும் கண்டுகொள்ளாமல், பொதுச்சொத்துக்களைச் சுருட்டுவதை மட்டுமே குறிக்கோளாக மேற்கொண்டிருப்போரை சுருட்டிக் கொண்டு போகவேண்டும்...'</p>
<p class="content">இப்படியெல்லாம் வீராவேசம் கொண்டு சாபம் விடலாம்தான். ஆனால், அதைவிட முக்கியம்... நிஜத்தில், நாம் ஒவ்வொருவருமே களத்தில் இறங்க வேண்டும் என்பதுதான்!</p>
<p class="content">இருக்கும் நிலத்தடி நீரை, கிடைக்கும் மழை நீரை எப்படியெல்லாம் சேமிக்கலாம் என்பதை அறிந்துக் கொண்டு, நடைமுறைப்படுத்த வேண்டும். அப்படிப்பட்ட நுட்பங்களை, உங்களுக்கு அறிமுகப்படுத்தவே... 'தண்ணீர்... தண்ணீர்...’ எனும் இந்தப் புதிய தொடர் இங்கே பாய்ந்து வருகிறது. நீர் மேலாண்மை வல்லுநர்கள், பொறியாளர்கள், விவசாயிகள்... என பலதரப்பட்டவர்களும் மிரட்டும் வறட்சியை விரட்டும் தொழில்நுட்பங்களை உங்களிடம் பகிரப் போகிறார்கள்.</p>
<p class="content"><span style="color: #800080">நிலங்களைக் குளிர வைக்கும் குளங்கள்!</span></p>
<p class="content">இதைச் சொன்னதுமே... 'என்ன பேசி என்ன பயன்... சொல்றதுக்கு நல்லாத்தான் இருக்கும். ஆனா, நடைமுறையில இதெல்லாம் சாத்தியமா?' என்கிற சந்தேகக் கேள்விகள் இந்நேரம் அனைவரிடமுமே மையம் கொண்டிருக்கும். அதில் தவறில்லை. ஆனால், அனைத்தும் நடைமுறை சாத்தியம்தான் என்பதிலும் உண்மை இல்லாமல் இல்லை.</p>
<p class="content">ஆம்... மகாராஷ்டிர மாநிலத்தின், ராலேகண்சித்தி எனும் வறண்ட கிராமத்தை, இன்றைக்கு வளமான விவசாய பூமியாக அண்ணா ஹஜாரே மாற்றியிருக்கிறாரே! அதே மாநிலத்தில் புனே அருகில் இருக்கும் ஹிவ்ரே பஜார் எனும் வறண்ட கிராமம், அந்த ஊர் நல்ல உள்ளங்கள் சிலரின் முயற்சியால் இன்றைக்கு சோலைவனமாக மாறியிருக்கிறதே! எல்லாமே, நீர் மேலாண்மை எனும் மந்திரத்தால் விளைந்த உண்மையே!</p>
<p class="content">இவையெல்லாம் தொலை தூர நிஜங்கள். இங்கே உங்கள் கைக்கு எட்டும் தூரத்தில் திண்டுக்கல் மாவட்டத்திலேயே, நேரடி சாட்சிகளாக நின்று கொண்டிருக்கின்றன பத்துக்கும் மேற்பட்ட குளங்கள்!</p>
<p class="content">நம் முன்னோர்கள், குளங்களை முறையாக தூர்வாரி, வண்டலை நிலங்களில் போட்டனர். நீரும் நிறைந்தது, நிலமும் விளைந்தது. அந்த முறையைக் கைவிட்டதன் விளைவு, குளமும் காய்ந்து, நிலமும் வறண்டு கிடக்கிறது. குளங்கள் விவசாயத்தின் அடிப்படை ஆதாரங்கள். அவற்றை முறையாகப் பராமரித்தாலே... பாதி பிரச்னை தீர்ந்துவிடும். ஒரு குளம் நிறைந்து, அடுத்த குளம்... அது நிறைந்தவுடன் அடுத்த குளம்... என வரிசையாகக் குளங்களை நிறைத்துக் கொண்டே ஏரிகளை அடையும் வகையில் பாசன வாய்க்கால்களை அமைத்திருந்தனர், நம்முன்னோர். அவையெல்லாம் பராமரிப்பில்லாமல் தூர்ந்து போனதும், ஆக்கிரமிக்கப்பட்டதும்... குளங்கள் வறண்டு போக ஒரு காரணம்.</p>
<p class="content">இதைச் சரியாக புரிந்துகொண்டு, கடந்த 2010-ம் ஆண்டு, குஜிலியம்பாறை ஒன்றியத்தில் உள்ள அத்தனைக் குளங்களையும் இணைத்தார், அப்போதைய மாவட்ட ஆட்சித் தலைவர் வள்ளலார் (தற்போது தமிழ்நாடு கனிம நிறுவனத்தின் நிர்வாக இயக்குநர்). கிட்டத்தட்ட 14 குளங்கள் இணைக்கப்பட்டதன் பலன், பல ஆண்டுகளுக்கு பிறகு, அங்கிருந்த தரிசுகளில் அரங்கேறியது, உழவுத் தொழில். 'இனி இந்த மண்ணில் விவசாயமே இல்லை’ என நினைத்து, வேலை தேடி வெளியூர் சென்றவர்கள், மீண்டும் ஊர் திரும்பிய அதிசயம் அரங்கேறியது! நம்பிக்கை விதை விதைக்கப்பட்டிருக்கிறது!</p>
<p class="content">- பொங்கிப் பாயும்...</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">எது வாங்கினாலும் 5 ரூபாய்... மக்களைக் கவர்ந்த 'நல்ல சோறு’! </div>
<div class="subtitle1">மாவட்ட ஆட்சியரின் அசத்தல் முயற்சி... </div>
<div class="subtitle2">- ஆர். குமரேசன், படங்கள்: உ. பாண்டி</div>
<div class="subtitle3"></div>
<div class="content" style="border-top:1px solid #DDD;">
<p class="content">'உணவே மருந்து, மருந்தே உணவு’ என்பதுதான் தமிழகப் பாரம்பரிய உணவின் அடிநாதம். அப்படிப்பட்ட நம் பாரம்பரிய உணவுகளை உண்டு மகிழும் வாய்ப்பு, ராமநாதபுரம் மக்களுக்குக் கிடைத்தது. முதன் முறையாக இங்கே புத்தகத் திருவிழாவை நடத்தியதுடன், சிறுதானியங்களில் சமைக்கப்பட்ட உணவுப் பொருட்களைக் கொண்டு, 'நல்ல சோறு’ என்ற பெயரில் ஓர் உணவகத்தையும் அமைத்து, சிறுதானியங் களைப் பற்றிய விழிப்பு உணர்வையும் ஏற்படுத்தி இருக்கிறார், மாவட்ட ஆட்சியர் நந்தகுமார்.</p>
<p class="content">இதைப் பற்றி பேசிய நல்ல சோறு அமைப்பின் ஒருங்கிணைப்பாளர் ஏகாம்பரம், ''ஜனவரி 25 முதல் பிப்ரவரி 2 வரை புத்தகத் திருவிழா நடந்துச்சு. இதுக்காக வர்ற மக்கள் பசியாறும் வகையிலதான்... நல்ல சோறு ஏற்பாடானது. கேட்டரிங் கல்லூரி மாணவர்கள், மகளிர் சுய உதவிக் குழுவினர், சத்துணவுப் பணியாளர்கள் எல்லாரையும் ஒருங்கிணைச்சு... 'நல்ல சோறு’ங்கற பெயரில் ஒரு குழுவை அமைச்சு, சிறுதானிய உணவுகளைச் சமைச்சு வழங்கினோம்.</p>
<p style="text-align: center"><img width="500" height="539" alt="" src="http://cdnw.vikatan.com/pasumai/2014/02/mzuwmd/images/pv61a.jpg"></p>
<p class="content">மாவட்ட ஆட்சியரோட இந்த முயற்சி, மக்கள்கிட்ட சிறுதானியங் களைப் பத்தின விழிப்பு உணர்வை நல்லாவே ஏற்படுத்தி யிருக்கு. புத்தகத் திருவிழா நடந்த பத்து நாளும்... 'நல்ல சோறு' கடையில கூட்டமா நின்னு வாங்கி சாப்பிட்டுக்கிட்டே இருந் தாங்க. மக்கள் விரும்பி சாப்பிடணும்ங்கிறதுக் காகவே 5 ரூபாய்க்கு மேல எந்தப் பொருளுக்கும் விலை வைக்கல. மூலிகை சூப், சிறுதானிய தோசை, பிஸ்கட், முறுக்கு, தேன்-தினை மாவு, லட்டுனு விதவிதமா கொடுத்ததால மக்கள் ஆர்வமா திரும்பத் திரும்ப வந்து வாங்கி சாப்பிட்டாங்க. கிட்டத்தட்ட 65 ஆயிரம் டோக்கனுக்கு மேல விற்பனையாகி இருக்கு.</p>
<p class="content">இந்த நிகழ்ச்சியோட பலனா, இன்னிக்கு ராமநாதபுரத்துல இருக்கற எல்லா டிபார்ட் மெண்ட் ஸ்டோர்லயும் சிறுதானியங்கள் கிடைக்கும்னு போர்டு தொங்க விட்டிருக் காங்க. ரெண்டு பேர் சிறுதானிய உணவுகள் தினமும் கிடைக்கறதுக்காகவே புதுசா கடையே திறக்கப் போறாங்க'' என்றார்.</p>
<p style="text-align: center"><img width="185" height="133" alt="" src="http://cdnw.vikatan.com/pasumai/2014/02/mzuwmd/images/pv61c.jpg"></p>
<p class="content">வழக்கமாக இதுபோன்ற நிகழ்வு களில் பஜ்ஜி, போண்டா, ஐஸ்கிரீம், பாப்கார்ன்... போன்ற கடைகள்தான் அதிகமாக இருக்கும். ஆனால், இந்தப் புதிய முயற்சி, மக்களிடம் பெரும் வரவேற்பைப் பெற்றுள்ளது. 'அடுத்தத் திருவிழா எப்போ?' என இப்போதே எதிர்பார்ப்புடன் காத்திருக்கிறார்கள்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வயல்வெளிப் பள்ளி</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #993300">ஏன்... எதற்கு... எப்படி..? </span></p>
<p class="content">இவை மூன்றும் சாதாரண வினா சொற்கள் அல்ல... உலகை உய்யச் செய்யும் அற்புத மந்திரங்கள். ஒவ்வொரு கண்டுபிடிப்புகளுக்குமான அடிப்படை இக்கேள்விகள்தான். காட்டில் வேட்டையாடித் திரிந்த மனிதன், இன்று, விண்கலமேறி கோள்களைச் சுற்றி வருவதற்கும், உலகத்தை உள்ளங்கையில் அடக்கி இருப்பதற்கும் இப்படிப்பட்ட கேள்விகள்தான் காரணம். நமக்கு ஆர்வமான ஒன்றைப் பற்றிய தேடலின்போது, நமக்குள் எழும் பல்வேறு சந்தேகங்கள்தான் முழுமையான புரிதலை ஏற்படுத்துகின்றன.</p>
<p class="content">விவசாயத்துறையில், பயிர்கள், சாகுபடிக் காலங்கள், பூச்சிகள், நோய் மேலாண்மை, பாசனம், அறுவடை உள்ளிட்ட எண்ணற்ற சந்தேகங்கள் நமக்குள் ஊடாடிக் கிடக்கின்றன. இது சரியா... இந்தப் பட்டத்தில் விதைக்கலாமா... பட்டத்துக்கேற்ற ரகங்கள் இருக்கின்றனவா... எந்தெந்த காலத்தில் என்னென்ன நோய்கள் தாக்கும்..? இப்படி அனைவருக்குமே அவ்வப்போது கேள்விகள் எழுந்து நிற்கும். இவற்றுக்கெல்லாம் விடையளிக்க இனிதே ஆரம்பமாகிறது... 'வயல்வெளிப் பள்ளி’ எனும் இப்புதிய பகுதி.</p>
<p class="content">ஒவ்வொரு பயிரைப் பற்றியும் அ முதல் ஃ வரையிலான அத்தனைக் கேள்விகளுக்கும் விடையாக மலர்கிறது, இந்தப் புதிய தொடர். முதல் பயிராக இடம் பிடிக்கிறது நெல்.</p>
<p class="content">நெல் சாகுபடிப் பருவங்கள், ரகங்களைப் பற்றிய சந்தேகங்களுக்குப் பதிலளிக்கிறார், தமிழ்நாடு வேளாண்மைப் பல்கலைக்கழகத்தின் 'நெல் துறை’ தலைவர் மற்றும் பேராசிரியர் ராபின்.</p>
<p class="content">தமிழ்நாட்டில் எந்தெந்தப் பட்டங்களில் நெல் சாகுபடி செய்யப்படுகிறது?</p>
<p class="content">''நவரை, சொர்ணவாரி, கார், குருவை, முன் சம்பா, சம்பா, பின் சம்பா, தாளடி ஆகிய பட்டங்களில் நெல் சாகுபடி செய்யப்படுகிறது. அவற்றைப் பற்றி விரிவாகப் பார்ப்போம்.</p>
<p style="text-align: center"> <img width="580" height="585" alt="" src="http://cdnw.vikatan.com/pasumai/2014/02/mzuwmd/images/pv34a.jpg"></p>
<p style="text-align: center"><span style="color: #993300">நவரைப் பட்டம்! </span></p>
<p class="content">டிசம்பர் மாதம் முதல் ஜனவரி மாதம் வரையிலான காலம், நவரைப் பட்டம். இப்பட்டத்துக்கு 120 நாட்களுக்குக் குறைவான வயது கொண்ட குறுகிய கால நெல் ரகங்கள் ஏற்றவை. திருவள்ளூர், வேலூர், திருவண்ணாமலை, கடலூர், விழுப் புரம், திருச்சி, நாகப்பட்டினம், மதுரை, தேனி, சேலம், நாமக்கல், திண்டுக்கல், தருமபுரி, கோயம்புத்தூர், ஈரோடு, புதுக் கோட்டை ஆகிய மாவட்டங்களில் இப்பட் டத்தில் நெல் சாகுபடி செய்யப்படுகிறது.</p>
<p style="text-align: center"> <span style="color: #993300">சொர்ணவாரிப் பட்டம்! </span></p>
<p class="content">ஏப்ரல் மாதம் முதல் மே மாதம் வரையி லான காலம், சொர்ணவாரிப் பட்டம். இதுவும், 120 நாட்களுக்குக் குறைவான வயது கொண்ட குறுகிய கால நெல் ரகங்களுக்கு ஏற்ற பட்டம். திருவள்ளூர், வேலூர், திருவண்ணாமலை, கடலூர், விழுப்புரம், நாமக்கல், தருமபுரி ஆகிய மாவட்டங்களில் சொர்ணவாரிப் பட்டத்தில் சாகுபடி நடக்கிறது.</p>
<p style="text-align: center"><span style="color: #993300">கார் பட்டம்! </span></p>
<p class="content">மே மாதம் முதல் ஜூன் மாதம் வரையிலான காலம், கார் பட்டம். இதிலும் குறுகிய கால நெல் ரகங்கள்தான் சாகுபடி செய்யப்படுகிறது. திருநெல்வேலி, கன்னியா குமரி, தூத்துக்குடி, ஈரோடு, கோயம்புத்தூர், மதுரை, தேனி, திண்டுக்கல், சேலம், நாமக்கல், தருமபுரி ஆகிய மாவட்டங்களில் இப்பட்டத்தில் சாகுபடி நடக்கிறது.</p>
<p style="text-align: center"><span style="color: #993300">குறுவைப் பட்டம்! </span></p>
<p class="content">ஜூன் மாதம் முதல் ஜூலை மாதம் வரையிலான காலம், குறுவைப் பட்டம். இதுவும் குறுகிய கால நெல் ரகங்களுக்கு ஏற்றது. திருச்சி, பெரம்பலூர், கரூர், தஞ்சாவூர், நாகப்பட்டினம், திருவாரூர், புதுக் கோட்டை, ஈரோடு ஆகிய மாவட்டங்களில் குறுவை சாகுபடி நடக்கிறது.</p>
<p style="text-align: center"><img width="500" height="209" alt="" src="http://cdnw.vikatan.com/pasumai/2014/02/mzuwmd/images/pv34c.jpg"></p>
<p style="text-align: center"><span style="color: #993300">முன் சம்பா பட்டம்! </span></p>
<p class="content">ஜூலை மாதம் முதல் ஆகஸ்ட் மாதம் வரையிலான காலம், முன் சம்பா பட்டம். இதில், 130 நாட்கள் முதல் 135 நாட்கள் வயது கொண்ட மத்திய கால மற்றும் நீண்டகால ரகங்களுக்கு ஏற்ற பட்டம். திருவள்ளூர், வேலூர், திருவண்ணாமலை, சேலம், நாமக்கல், கடலூர், விழுப்புரம், மதுரை, தேனி, ராமநாதபுரம், தருமபுரி, கோயம்புத்தூர், ஈரோடு, புதுக்கோட்டை, நீலகிரி ஆகிய மாவட்டங்களில் இப்பட்டத்தில் நெல் சாகுபடி நடக்கிறது.</p>
<p style="text-align: center"><span style="color: #993300">சம்பா பட்டம்! </span></p>
<p class="content">ஆகஸ்ட் மாதம், சம்பா பட்டம். மத்திய கால ரகம் மற்றும் நீண்ட கால ரகங்கள் இப்பட்டத்துக்கு ஏற்றவை. தமிழகத்தில் அனைத்து மாவட்டங்களிலும் சம்பா சாகுபடி நடக்கிறது.</p>
<p style="text-align: center"><span style="color: #993300">பின் சம்பா/தாளடி/ பிசாணம் பின் பிசாணம்! </span></p>
<p class="content">செப்டம்பர் மாதம் முதல் அக்டோபர் மாதம் வரையில காலம் பின் சம்பா பட்டம். இது தாளடி, பிசாணம் எனவும் சொல்லப்படுகிறது. மத்திய கால ரகம் மற்றும் அதற்குமேல் நீண்ட கால ரகங்களுக்கு ஏற்ற பட்டம். திருவள்ளூர், மதுரை, தேனி, கோயம் புத்தூர், ஈரோடு, திண்டுக்கல், கன்னியாகுமரி, திருநெல்வேலி, தூத்துக்குடி ஆகிய மாவட்டங் களில் இந்தப் பட்டங்களில் சாகுபடி நடக்கிறது.</p>
<p style="text-align: center"> <span style="color: #993300">பின் தாளடி! </span></p>
<p class="content">அக்டோபர் மாதம் முதல் நவம்பர் மாதம் வரையான காலம், பின்தாளடி பட்டம். 115 முதல் 120 நாட்கள் வயது கொண்ட குறுகிய கால நெல் ரகங்களை இப்பட்டத்தில் பயிரிடலாம். தஞ்சாவூர், நாகப்பட்டினம், திருவாரூர், திருச்சி, பெரம்பலூர், கரூர் ஆகிய மாவட்டங்களில் பின் தாளடி சாகுபடி செய்யப்படுகிறது.</p>
<p style="text-align: center"><span style="color: #993300">வயது வாரியாக நெல் ரகங்களை வரிசைப்படுத்த முடியுமா? </span></p>
<p class="content">''கோ-47, கோ-51 ஏ.டி.டீ-36, ஏ.டி.டீ-37, ஏ.டி.டீ-43, ஏ.டி.டீ-45, ஏ.டி.டீ-47, ஏ.டி.டீ-48, ஏ.எஸ்.டி-16, ஐ.ஆர்-50, எம்.டி.யூ-5, அண்ணா.ஆர்-4 மற்றும் உயர் விளைச்சல் ரகமான கோ.ஆர்.ஹெச்-3 ஆகியவை, 90 நாட்களில் இருந்து 120 நாட்களுக்குள் விளையும் குறுகிய கால ரகங்கள்.</p>
<p class="content">கோ-43, கோ-48, கோ-49, கோ-50, ஏ.டி.டீ-38, ஏ.டி.டீ-39, ஏ.டி.டீ-46, ஏ.டி.டீ-49, பவானி, வெள்ளைப்பொன்னி, டீ.ஆர்.ஒய்-1 மற்றும் டீ.ஆர்.ஒய்-3 ஆகியவை, 120 நாட்கள் முதல் 140 நாட்கள் வரை வயது கொண்ட மத்திய கால ரகங்கள்.</p>
<p class="content">பொன்மணி (சி.ஆர்.-1009) மற்றும் ஏ.டி.டீ-50 ஆகியவை 140 நாட்கள் முதல் 180 நாட்கள் வரை வயது கொண்ட நீண்ட கால ரகங்கள்.</p>
<p style="text-align: center"><span style="color: #993300">பாரம்பரிய ரகங்களுக்கு ஏற்ற பட்டங்கள் எவை..? </span></p>
<p class="content">அறுபதாம் குறுவை, பூங்கார், கருங்குறுவை, குழியடிச்சான், கார், சிங்கினிகார், அன்ன மழகி, உவர்முன்டா, குள்ளங்கார் போன்ற குறுகிய கால (60 முதல் 120 நாட்கள்) ரகங்கள், குறுவைப் பட்டத்துக்கு ஏற்றவை.</p>
<p class="content">தூயமல்லி, இலுப்பைப்பூ சம்பா, சீரகச் சம்பா, வாசனை சீரகச் சம்பா, தேங்காய்ப்பூ சம்பா, கவுனி, சிகப்புக் கவுனி, சேலம் சன்னா, சம்பா மோசனம், குடவாழை போன்ற மத்தியகால (130 முதல் 140 நாட்கள்) ரகங்கள், சம்பா பட்டத்துக்கு ஏற்றவை.</p>
<p class="content">மாப்பிள்ளைச் சம்பா, காட்டுயானம், ஒட்டடையான், கருடன் சம்பா, தங்கச் சம்பா, நீலஞ்சம்பா, வாடன் சம்பா போன்ற நீண்டகால (140 முதல் 200 நாட்கள்) ரகங்கள், ஆகஸ்ட் முதல் செப்டம்பர் வரையான காலத்துக்கு ஏற்றவை</p>
<p class="content">நாற்றங்கால் தயாரிப்பு முறைகள் மற்றும் நேரடி விதைப்பு முறைகள் போன்றவை அடுத்த இதழில்.</p>
<p style="text-align: right"><strong><span style="color: #808000">- படிப்போம்...</span></strong></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மின்னணு பணப் பரிமாற்றம்... வரவேற்றுக் கொண்டாடும் விவசாயிகள்... </div>
<div class="subtitle1">விரட்டப் பார்க்கும் குத்தூசி கொள்ளையர்கள்... </div>
<div class="subtitle2">கு.ராமகிருஷ்ணன் படங்கள் : கே.குணசீலன்</div>
<div class="subtitle3"></div>
<div class="content" style="border-top:1px solid #DDD;">
<p class="content">அரசாங்கம் நடத்தும் நேரடி நெல் கொள்முதலின்போது, விவசாயிகளிடம் நடத்தப்படும் பகல் கொள்ளைகள் குறித்து, நம் இதழில் பலமுறை விரிவாக எழுதியிருக்கிறோம். 'குத்தூசி கொள்ளையர்கள்' என்ற தலைப்பில் விரிவான அலசலையும் வெளியிட்டுள்ளோம். அந்த சமயங்களில் மட்டும் ஒன்றிரண்டு கடைநிலை ஊழியர்கள் மீது நடவடிக்கை எடுத்துவிட்டு, விஷயத்தை அத்தோடு மறந்துவிடுவார்கள். காரணம்... இந்தப் பகல் கொள்ளையின் பங்கு... அதிகாரிகளுக்கும், அரசியல்வாதிகளுக்கும் தவறாமல் போய்ச் சேர்ந்துவிடுவதுதான்!</p>
<p class="content">இந்நிலையில், சில மாநிலங்களில் 'மின்னணு பணப் பரிமாற்ற முறை' என்கிற பெயரில் விவசாயியின் வங்கிக் கணக்கில் பணத்தை நேரடியாக செலுத்தும் திட்டம் நடைமுறைக்கு வந்திருக்கிறது. இதன் காரணமாக கொள்முதல் நிலையக் குற்றங்கள் ஒரளவுக்குக் குறைந்து வருகின்றன. இதை வைத்து, தமிழ்நாட்டுக்கு இந்தத் திட்டம் எப்போது வரும்?' என்று டெல்டா விவசாயிகள் எதிர்பார்த்திருக்கும் நிலையில், இந்தத் திட்டத்தை இங்கே வரவிடாமல் செய்வதற்கான வேலைகளில் மறைமுகமாக இறங்கியுள்ளனர் கீழ்மட்ட அதிகாரிகளும் அரசியல்வாதிகளும்!</p>
<p class="content">இந்தத் திட்டம் பற்றிப் பேசிய தஞ்சாவூர் மாவட்ட காவிரி விவசாயிகள் பாதுகாப்பு சங்க பொதுச்செயலாளர் 'சுவாமிமலை’ சுந்தர விமலநாதன், ''நெல் கொள்முதலின்போது, ஒரு குவிண்டாலுக்கு 75 ரூபாய் வீதம் விவசாயிகளின் பணம் திருடப்படுகிறது. இந்தக் கணக்குப்படி பார்த்தால், தமிழ்நாட்டில் ஆண்டுக்கு 20 லட்சம் டன் நெல்லுக்கு, 150 கோடி ரூபாய் மொத்தமாக கொள்ளையடிக்கப்படுகிறது. கொள்முதல் நிலைய ஊழியர்கள் மூலமாகப் பணம் பட்டுவாடா செய்வதால்தான், இப்படி விவசாயிகளின் பணத்தில் கை வைக்கிறார்கள். 'பணத்தை மின்னணு பணப் பரிமாற்ற முறையில் விவசாயிகளின் வங்கிக் கணக்கில் வரவு வைக்கலாம்’ என மத்திய ஊழல் தடுப்பு கண்காணிப்பு ஆணையம் பரிந்துரை செய்தது. இதனை நடைமுறைப்படுத்தச் சொல்லி, 2011-ம் ஆண்டு மத்திய அரசின் உணவுப்பொருள் வழங்கல் மற்றும் பாதுகாப்புத் துறை உத்தரவு பிறப்பித்தது.</p>
<p style="text-align: center"><img width="600" height="380" alt="" src="http://cdnw.vikatan.com/pasumai/2014/02/mzuwmd/images/pv59a.jpg"></p>
<p class="content">ஆந்திரா, பஞ்சாப், ஹரியானா, சட்டீஸ்கர், பீகார், மேற்கு வங்காளம், கர்நாடகா உள்ளிட்ட மாநிலங்கள் உடனடியாக இதனை நடைமுறைப் படுத்திவிட்டன. தமிழகத்தில் இதை நடைமுறைப்படுத்தாமலே இருக்கிறார்கள். இது நடைமுறைக்கு வந்தால்... விவசாயிகளுக்கு 'ஸ்மார்ட் கார்டு’ வழங்கப்படும். இது ஏ.டி.எம். கார்டு போன்றது. தங்கள் கணக்கில் வரவு வைக்கப்படும் பணத்தை, தேவைக்கு ஏற்ப, விவசாயிகள் எடுத்துக் கொள்ளலாம். இந்தத் திட்டத்தை நடைமுறைப்படுத்த, மூன்று கோடி ரூபாய்க்குள்தான் செலவாகும்.</p>
<p class="content">ஜனவரி முதல் மார்ச் மாதம் வரை 78 நாட்கள் மட்டுமே கொள்முதல் நடைபெறுகிறது. விவசாயிகளுக்கு பட்டுவாடா செய்வதற்காக ஒரு நாளுக்கு 15 கோடி ரூபாய் வீதம், 78 நாட்களுக்கான பணம், வங்கியில் இருந்து மொத்தமாக எடுக்கப்பட்டு... தஞ்சாவூர், நாகப்பட்டினம், திருவாரூர் மாவட்டங்களில் உள்ள தலைமை அலுவலகங்களுக்கு அனுப்பப்படுகிறது. முன்கூட்டியே மொத்தமாக எடுக்கப்பட்டுவிடுவதால், அரசுக்கு கிடைக்க வேண்டிய வட்டித் தொகையான 65 லட்சம் ரூபாய் இழப்பு ஏற்படுகிறது. மூன்று மாவட்டங்களிலும் உள்ள 1,100 கொள்முதல் நிலையங்களுக்கும் சென்று பணம் வழங்க, கார் வாடகையாக மட்டுமே 33 லட்சம் ரூபாய் செலவு செய்யப்படுகிறது. இப்படியாக, ஒரு பருவத்துக்கு மட்டுமே 1 கோடி ரூபாய் விரயமாகிறது. தினமும் 33 அலுவலர்களின் உழைப்பும் விரயம் செய்யப்படுகிறது. அவர்களுக்கு வழங்கப்படும் தினப்படித் தொகையும் வீண் விரயம். இதையெல்லாம் கணக்கிட்டால்... மின்னணு பணப் பரிமாற்ற முறைக்கான செலவு என்பது ஒரு பொருட்டே இல்லை'' என்று சொன்னார்.</p>
<p class="content">இந்நிலையில், நாகப்பட்டினம் மாவட்டம், மயிலாடுதுறை தாலூகாவில் உள்ள கொள்முதல் நிலையங்களில், சோதனை அடிப்படையில் மின்னணு பணபரிமாற்ற முறை நடைமுறைப் படுத்தப்பட்டுள்ளது. ஆனால், விவசாயிகள், இதற்கு எதிர்ப்பு தெரிவித்து போராட்டத்தில் இறங்கிவிட்டதாக செய்திகள் வெளியாகின.</p>
<p style="text-align: center"><img width="302" height="134" alt="" src="http://cdnw.vikatan.com/pasumai/2014/02/mzuwmd/images/pv59b.jpg"></p>
<p class="content">இதைப் பற்றி பேசும் நாகப்பட்டினம் மாவட்டம், கீழ்வேளூர், பி.என்.எஸ். தனபாலன், ''விவசாயிகள் எல்லாருமே இதை விரும்புறாங்க. ஆனால், கொள்முதல் நிலைய ஊழியர்களும், ஒப்பந்தத் தொழிலாளர்களும் இதை எப்படியாவது தடுத்து நிறுத்திடணும்ங்கறதுல ரொம்பவே உறுதியா இருக்காங்க. அவங்கதான் விவசாயிகள்கிட்ட தப்பும் தவறுமா சொல்லிக் கொடுத்தும், விவசாயிங்கற போர்வையிலயும் எதிர்ப்பு தெரிவிக்கறாங்க. 'பணம் கிடைக்காது... மூணு நாளாகும்'னு தப்புத் தப்பா சொல்லிவிடறாங்க. இதுல உண்மை இல்ல.</p>
<p class="content">'இது நடைமுறைக்கு வந்துட்டா ஊழல் ஒழிஞ்சுடுமா?’னு சிலர் கேட்கறாங்க. கண்டிப்பா 50 சதவிகிதத்துக்கும்மேல ஊழலைக் கட்டுப்படுத்திடலாம். மின்னணு பணப் பரிமாற்ற முறை வந்துட்டா, கொள்முதல் நிலைய ஊழியர்கள் தங்களோட விருப்பப்படி பணத்தை எடுத்துக்கிட்டு, மீதித் தொகையை விவசாயிகள்கிட்ட கொடுக்கறது நின்னுடும். கமிஷன் வேணும்னா... விவசாயிகள்ட்ட கெஞ்சி, கை நீட்டி காசு வாங்க வேண்டியிருக் கும். வியாபாரிகள்கிட்ட இருந்து தரமில்லாத நெல்லை கொள்முதல் செய்யுறதும் நின்னு போயிடும். அதனால இந்தத் திட்டம் முழுமையா நடைமுறைக்கு வந்தாதான், இந்த பணம் தின்னிக் கழுகுகளை ஒழிக்க முடியும்'' என்றார் ஆவேசமாக.</p>
<p class="content">நாகப்பட்டினம் மாவட்ட தமிழ்நாடு நுகர்பொருள் வாணிபக் கழக முதுநிலை மண்டல மேலாளர் ராதாகிருஷ்ணனிடம் இதைப்பற்றி கேட்டபோது, ''இது நல்ல திட்டம். விவசாயிகளிடம் நல்ல வரவேற்பு இருக்கிறது'' என்று சொன்னார்.</p>
<p class="content">தமிழக உணவு அமைச்சர் காமராஜிடம் கேட்டபோது, ''விவசாயிகளின் ஆதரவை வைத்து, முழுமையாக நடைமுறைக்குக் கொண்டு வருவோம்'' என்றார்.</p>
<p class="content">பார்ப்போம் என்ன நடக்கிறதென்று!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பாலைவனமாகும் பரிதாப டெல்டா </div>
<div class="subtitle1">கு.ராமகிருஷ்ணன்</div>
<div class="subtitle2"></div>
<div class="content" style="border-top:1px solid #DDD;">
<p class="content">'காவிரி டெல்டா' என்றதுமே... அனைவரின் கண்களிலும் குளுமையைக் கொண்டு வந்து சேர்ப்பவை... அங்கே திரும்பிய பக்கமெல்லாம் பசுமைக் கட்டி சலசலக்கும் விவசாய பூமிதான்! ஆனால், இன்னும் சில ஆண்டுகளில் இந்த விவசாய பூமியை, மீத்தேன் எனும் எமன் முழுவதுமாக ஸ்வாஹா செய்யப் போகிறது என்றால்... நினைத்துப் பார்க்கவே நெஞ்சம் பதறுகிறது!</p>
<p class="content"><span style="color: #800080">ஆம்... 15 லட்சம் ஏக்கர் நிலம்; 34 லட்சம் டன் உணவு உற்பத்தி;<br>
70 லட்சம் மக்கள்... எல்லாமே கேள்விக்குறியாகப் போகிறது!   </span></p>
<p class="content">முப்போகமும் செழிப்பாக விளைந்து, கோடிக்கணக்கான மக்களுக்கு காலங்காலமாக உணவளித்து வரும் அன்னபூரணிதான்... டெல்டா விளைநிலங்கள். 'சோழவள நாடு சோறுடைத்து’ எனப் பெருமிதப்படும் அளவுக்கு அபரிமிதமான விளைச்சலை, வாரி வழங்கும் இந்நிலங்களில்... நெல், வாழை, கரும்பு, தினை, கம்பு, கேழ்வரகு எனச் செழித்தோங்கும் பூமி. உணவு உற்பத்திக்காகவே உருவானதுபோல... கல்லணை தொடங்கி, பூம்புகார் வரை பரந்து விரிந்து கிடக்கும், இதுபோன்ற சமவெளி நில அமைப்பு, இந்தியாவில் வேறு எங்குமே இல்லை எனலாம்.</p>
<p class="content">பல ஆயிரம் ஆண்டுகளுக்கு முன்பே வேளாண் தொழில்நுட்பத்தில் தலைசிறந்து விளங்கியவர்கள், காவிரிக் கரையோர உழவர்கள். கனமழைக்கு ஏற்றவை; வறட்சிக்கு வளமாக விளைபவை; உப்பு மண்ணுக்கு உகந்தவை; கரிசலுக்குக் கச்சிதமானவை; செம்மண்ணில் செழிப்பவை; மணல்சாரியிலும் மகசூல் கொடுப்பவை... எனப் பகுத்தாய்ந்து, பல்வேறு வகையான நெல் ரகங்களைப் பாதுகாத்து பயன்படுத்தி வந்தவர்கள். மண்ணைப் பதப்படுத்துவதிலும், விதையை வளப்படுத்துவதிலும் வல்லவர்களான இவர்கள், நேர்த்தியோடும், கலைநயத்தோடும் வேளாண் தொழில் செய்தவர்கள்... செய்து கொண்டிருப்பவர்கள்!</p>
<p style="text-align: center"><img alt="" src="http://cdnw.vikatan.com/pasumai/2014/02/mzuwmd/images/pv12a.jpg"></p>
<p class="content">ஆட்சி செய்த மன்னர்கள்... தொலைநோக்குப் பார்வையுடன், நீர் மேலாண்மையில் தனிக்கவனம் செலுத்தினர். தொடர் ஏரிகள், ஏராளமான குளங்கள் மற்றும் நீர்த்தேக்கங்களை அமைத்து, அடுத்தடுத்தத் தலைமுறைகளுக்கும் செழிப்பான விவசாயத்தைக் கைமாற்றிக் கொடுத்தனர். ஆங்கில ஆட்சியின்போது கூட, விவசாயம் மதிப்புமிக்கதாகத்தான் இருந்தது. நாடு விடுதலை பெற்ற, அடுத்த கால்நூற்றாண்டு வரையிலும்கூட இங்குள்ள விளைநிலங்கள் மகிழ்ச்சியோடுதான் இருந்தன. அதன்பிறகுதான் அடுக்கடுக்கான சோதனைகள்.</p>
<p class="content">'பசுமைப் புரட்சி’ என்ற பெயரில் போடப்பட்ட ரசாயன உரங்களாலும், பூச்சிக்கொல்லிகளாலும் மண் மலடானது. கர்நாடகா, காவிரி நீர் தர மறுப்பதால், இங்குள்ள விளை நிலங்கள் தாகத்தில் தவிக்கின்றன. ஏரி, குளங்கள், வாய்க்கால்கள் ஆக்கிரமிக்கப்பட்டதால்... தண்ணீர் தட்டுப்பாடு தலைவிரித்தாடுகிறது.</p>
<p class="content">'இது விவசாய பூமி. இங்கு பெரிய அளவில் தொழிற்சாலைகள் தொடங்கினால், காற்று, நீர் மாசடைந்து, பயிர்கள் பாதிக்கப்படும் என்பதால், விவசாயம் தவிர வேறு பணிகளை இப்பகுதிகளில் செய்ய அனுமதி கொடுப்பதில்லை' என்பதை மரபாகவே கடைபிடித்து வந்தனர், ஆட்சியாளர்கள். காலப்போக்கில் இது கைவிடப்பட்டதால், ஏராளமான தொழிற்சாலைகள் குவியத் தொடங்கி, செழிப்பான டெல்டாவில் ஆங்காங்கே இயற்கைக்கு எதிரான வேலைகள் வேகமெடுக்கின்றன.</p>
<p class="content">'பெட்ரோல் எடுக்கிறேன்' பேர்வழி என்று கடந்த இருபது ஆண்டுகளுக்கு முன்பு, மத்திய அரசு நிறுவனமான ஓ.என்.ஜி.சி. (எண்ணெய் மற்றும் இயற்கை எரிவாயு கழகம்) ஆங்காங்கே டெல்டா மண்ணைப் பதம் பார்த்தது. தற்போது இறுதியுத்தமாக 'மீத்தேன்' என்கிற பெயரில் விளைநிலங்களைச் சூறையாடும் வேலை ஆரம்பமாகியிருக்கிறது. காவிரிக் கரையோர விளைநிலங்களை ஆங்காங்கே பிளந்து, மீத்தேன் எமனை வெளியில் எடுத்துவிட பலர் துடித்துக் கொண்டிருக்கிறார்கள்.</p>
<p style="text-align: center"><span style="color: #993300">இது நடந்தால் என்னவாகும்?</span></p>
<p class="content">அறுவடை செய்யப்பட்ட தானியக் குவியல்களைப் பார்ப்பதே அரிதாகிவிடும்; கொடிய நோய்களை உருவாக்கக்கூடிய விதவிதமான ரசாயனங்கள், டெல்டா மாவட்டங்கள் முழுவதும் குவிந்து கிடக்கும்; எல்லா மாதங்களிலும் வெப்பம் வெளுத்து வாங்கும்; இயற்கைச் சீற்றங்கள் மற்றும் யுத்தகாலங்களில் திறக்கப்படும் மருத்துவமனைகள் போல்... பள்ளிகள், கல்லூரிகள் அவசரகால மருத்துவமனைகளாக மாறும்; விருந்தளித்து நெஞ்சம் மகிழும் நஞ்சைநில மக்கள், ஒருவேளை உணவுக்கே அவதிப்படுவார்கள்; புலிக்கொடி பறந்த மண்ணில், எலிக்கறிகூட கிடைக்காத நிலை உருவாகும்; சுருங்கச் சொன்னால்... சோழவள நாடு மட்டுமல்ல, தமிழகமே சோற்றுக்குக் கையேந்தும்.</p>
<p style="text-align: center"><img alt="" width="600" height="277" src="http://cdnw.vikatan.com/pasumai/2014/02/mzuwmd/images/pv12d.jpg"></p>
<p class="content">ஆம், தமிழகத்தின் நெற்களஞ்சியம்... ஆசியாவின் சோமாலியாவாக அவதாரமெடுக்கும்!.</p>
<p class="content">'தஞ்சாவூர், நாகப்பட்டினம், திருவாரூர் எங்கயோ இருக்கு... நமக்கென்ன?'' என்று மேற்கு தமிழக மக்கள், மிரளாமல் இருக்க முடியாது.</p>
<p class="content">'மன்னார்குடியில்தானே மீத்தேன் எடுக்கிறார்கள்... அதனால் நமக்கு என்ன பிரச்னை?' என தென் தமிழக மக்கள், தெம்பாக இருந்துவிட முடியாது.</p>
<p class="content">'அங்க அடிச்சா அங்கதான் வலிக்கும். 300 கிலோ மீட்டர் தூரம் தள்ளியிருக்கற நமக்கு வலிக்காது' என வட தமிழக மக்கள், வருந்தாமல் இருக்கவே முடியாது.</p>
<p class="content">ஆம்... வேரை வெட்டினால், ஒட்டுமொத்த மரமும் கீழே சாயத்தானே செய்யும். மீத்தேன் எடுப்பதற்காக, நிலத்தின் அடித்தளங்களைத் தகர்த்தெறிவதால், நிலநடுக்கம் உருவெடுத்து, நிலத்தடிப் பாறைகள் இடம் பெயர்ந்து ஒட்டுமொத்த தமிழ்நாடு மட்டுமல்ல... அக்கம் பக்கத்து மாநிலங்களையும் ஆட்டம் காணச்செய்யும் ஆபத்து நிறையவே காத்திருக்கிறது!</p>
<p style="text-align: center"><span style="color: #993300">எதார்த்தம், இதைவிட இன்னும் மோசமானதே!</span></p>
<p class="content">இருபது ஆண்டுகளுக்கு முன் காவிரிப் படுகையில், 'பெட்ரோல் எடுக்கிறேன்' என்று ஓ.என்.ஜி.சி. தோண்டிய ஆழ்துளைக் கிணறுகள், ஆங்காங்கே அமைக்கப்பட்டிருக்கும் அந்நிறுவனத்தின் எண்ணெய் கிணறுகள் மற்றும் தொழிற்சாலைகள் அருகில் உள்ள கிராமங்கள் மற்றும் விவசாய நிலங்களின் இன்றைய பரிதாப நிலை... நாளைய மீத்தேன் ஆபத்துக்கு ஒரு சாட்சி!</p>
<p class="content">வாய்க்கால்கள் அடைக்கப்பட்டதால், பாசனத்தை இழந்த பலநூறு ஏக்கர் நிலங்கள்...</p>
<p class="content">15 ஆண்டுகளுக்கு முன்பு, 15 அடி ஆழத்தில் கிடைத்த நிலத்தடிநீர்... இன்று 200 அடி ஆழத்துக்கும் கீழ் சென்றுவிட்ட கொடுமை...</p>
<p class="content">நிலத்தடி நீரை ஸ்வாஹா செய்யும் கடல்நீர்...</p>
<p class="content">சில ஆண்டுகளிலேயே டெல்டா முழுக்க குடிநீர் காணாமல் போகும் ஆபத்து...</p>
<p class="content">அடுத்தடுத்த ஆண்டுகளில் விவசாயத்துக்கும் தண்ணீர் இல்லை...</p>
<p class="content">அதன்பிறகு அழுவதற்குக்கூட கண்ணீரும் இல்லை...</p>
<p class="content">இப்போதே தடுத்து நிறுத்தாவிட்டால், இனி தமிழக மக்களுக்கு எதிர்காலமே இல்லை...</p>
<p class="content">- பாசக்கயிறு நீளும்...</p>
<hr>
<p style="text-align: center"><span style="color: #993300">மன்னார்குடியில் எழுச்சி! </span></p>
<p style="text-align: center"><span style="color: #993300"><img alt="" src="http://cdnw.vikatan.com/pasumai/2014/02/mzuwmd/images/pv12b.jpg"></span></p>
<p class="content"> </p>
<p class="content">'பூமித்தாயின் குடலறுத்து, குருதி குடிக்கும் மீத்தேன் திட்டத்தைத் தடுப்போம்... தகர்ப்போம்’ எனச் சூளுரைத்து, போராட்டக் களத்திலேயே உயிர்த் தியாகம் செய்தார், 'பசுமைப் போராளி’ நம்மாழ்வார். அவர் ஏற்றி வைத்த எதிர்ப்புத் 'தீ’... கொஞ்சம் கொஞ்சமாகப் பரவி, எரிமலை போல அனல் கக்கத் துவங்கியிருக்கிறது. உயிர் துறப்பதற்கு முதல் நாள்கூட... கிராமம் கிராமமாகச் சென்று, போராட்டத் துக்கு அழைப்பு விடுத்தார் நம்மாழ்வார். அவர், அறிவித்திருந்தபடி, ஜனவரி 25 அன்று, திருவாரூர் மாவட்டம், மன்னார்குடியில் எழுச்சியுடன் திரண்ட ஆயிரக்கணக்கானோர்... 'மீத்தேன் எதிர்ப்புப் பேரணி’யை நடத்திக் காட்டியிருப்பது... விவசாயிகளிடம் நம்பிக்கையை ஏற்படுத்தியுள்ளது! அரசியல் இயக்கங்கள், விவசாய சங்கங்கள் என அடுத்தடுத்து நடத்தும் அனல் பறக்கும் போராட்டங்களால், டெல்டா மாவட்டங்கள் முழுவதுமே மீத்தேன் எதிர்ப்பு முழக்கங்கள் ஓங்கி ஒலிப்பதோடு, ஆட்சியாளர்களின் செவிகளையும் தாக்கிக் கொண்டிருக்கிறது.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பால் போராட்டம் வாபஸ்... </div>
<div class="subtitle1">ஆளுங்கட்சியின் மிரட்டலால் நடுநடுங்கும் விவசாயிகள்! </div>
<div class="subtitle2">ஜி.பழனிச்சாமி படங்கள் : க.தனசேகரன்</div>
<div class="subtitle3"></div>
<div class="content" style="border-top:1px solid #DDD;">
<p class="content">''வாழ்க்கையே போர்க்களம்... வாழ்ந்துதான் பார்க்கணும்'' என்பது விவசாயிகளைப் பொறுத்தவரை, சத்தியமான வார்த்தைகள். 'இன்றைய ஸ்பெஷல்' என உணவு விடுதிகளில் எழுதிப்போடுவது போல, 'இன்றையப் போராட்டம்' எனச்சொல்லும் அளவுக்கு தினம் தினம் போராட்டக்களத்தில்தான் விடிகிறது, உழவனின் பொழுது.</p>
<p class="content">அந்த வகையில், தற்போது போராடுவது, பால் உற்பத்தி விவசாயிகள். பாலுக்குக் கட்டுப்படியான விலை கேட்டு... பிப்ரவரி 2-ம் தேதி தொடங்கிய பால் உற்பத்தியாளர்களின் போராட்டம், பிப்ரவரி 6-ம் தேதி 'திடீர்’ என கைவிடப்பட்டது. போராட்டம் உக்கிரமாக நடந்து வந்த நிலையில், 'போராட்டக்காரர்களைப் பேச்சுவார்த்தைக்கு அழைக்காமல், அதிகாரிகள், ஆளுங்கட்சி உறுப்பினர்கள் மூலமாக மிரட்டி, போராட்டத்தைப் பிசுபிசுக்க வைத்துள்ளார்கள்’ என்ற குற்றச்சாட்டு எழுந்துள்ளது.</p>
<p class="content">இதுபற்றி நம்மிடம் பேசிய தமிழ்நாடு பால் உற்பத்தியாளர் நலச்சங்கத்தின் தலைவர் செங்கோட்டுவேல், ''தவிடு, பிண்ணாக்கு, பருத்தி விதை, மக்காச்சோள மாவு போன்ற அடர்தீவனங் களின் விலை கடந்த ஆண்டைவிட</p>
<p class="content">55 சதவிகிதம் உயர்ந்துள்ளது. தொடர் வறட்சியின் காரணமாக பசுந்தீவன உற்பத்தியும் போதிய அளவு இல்லை. வைக்கோல், சோளத்தட்டை போன்ற உலர்தீவனப் பயிர்களை அதிக விலை கொடுத்து வாங்கி வர வேண்டிய சூழல் உள்ளது. இதனால், பால் உற்பத்திச்செலவு அதிகரித்துள்ளது.</p>
<p style="text-align: center"><img alt="" src="http://cdnw.vikatan.com/pasumai/2014/02/mzuwmd/images/pv52a.jpg"></p>
<p class="content">இத்தகையச் சூழலில் அரசு நிறுவனமான ஆவின் கொடுக்கும் பால் விலை, கட்டுபடியானதாக இல்லை. இதனால் பல விவசாயிகள் கறவை மாடுகளை விற்றுவிடும் மன நிலையில் இருக்கிறார்கள். இன்னும் பலர், தனியார் நிறுவனங்களுக்கு பால் அனுப்ப முடிவு செய்துள்ளனர். இந்நிலை நீடித்தால்... ஆவின் நிறுவனமே இல்லாமல் போய்விடும் அபாயம் ஏற்படும். அதனால், ஒரு லிட்டர் பாலுக்கு 5 ரூபாய் மானியம் வழங்க வேண்டும். அல்லது பசும்பாலுக்கு லிட்டர் 20 ரூபாய் எனவும், எருமைப்பாலுக்கு லிட்டர் 40 ரூபாய் என்றும் கொள்முதல் விலையை உயர்த்த வேண்டும். இதுதான் எங்கள் கோரிக்கை.</p>
<p class="content">சேலம், நாமக்கல், ஈரோடு, நீலகிரி மாவட்டங்களில் போராட்டம் தீவிரம் அடைந்தது. கறந்த பாலை சாலையில் கொட்டி எதிர்ப்பைத் தெரிவித்தனர், பால் உற்பத்தியாளர்கள். ஆனால், திடீர் என்று 5-ம் தேதி போராட்டத்தில் ஆர்வம் குறைந்து, மறுபடியும் கூட்டுறவு கொள்முதல் மையங்களுக்கு பால் ஊற்ற ஆரம்பித்து விட்டனர். இதனால் அதிர்ச்சி அடைந்த நாங்கள், கிராமங்களுக்குச் சென்று விசாரித்தபோது... பலத்த அதிர்ச்சி ஏற்பட்டது. போராட்டத்தில் கலந்துகொண்ட விவசாயிகளை சிலர் மிரட்டியுள்ளனர். <img align="right" width="113" height="133" alt="" src="http://cdnw.vikatan.com/pasumai/2014/02/mzuwmd/images/pv52b.jpg">அதற்குப் பயந்தே அவர்கள் போராட்டத்தைக் கைவிட்டுள்ளனர்.</p>
<p class="content">காவல்துறை, வருவாய்துறை, கூட்டுறவுத்துறை, பால்வளத்துறை, ஊராட்சிப் பிரதிநிதிகள் இவர்களுடன் சில ஆளுங்கட்சிப் பிரமுகர்களும் இணைந்து, பால் உற்பத்தியாளர்களின் வீடுகளுக்குச் சென்று, 'போராட்டத்தைக் கைவிட்டு கொள்முதல் மையங்களில் பாலை ஊற்றுங்கள். அப்படி செய்யவில்லை என்றால், உங்கள் குடும்பத் துக்குக் கிடைக்க வேண்டிய விலையில்லா ஆடு, இலவச மிக்ஸி, கிரைண்டர், ஃபேன், வேட்டி, சேலை, பொங்கல் பரிசு, குழந்தை களுக்கான கல்வித்தொகை, முதியோர் உதவித்தொகை என அரசு நலத்திட்டங்கள் எதுவும் கிடைக்காது’ என்று மிரட்டி இருக்கிறார்கள். மேலும், 'போராட்டத்தில் கலந்துகொண்டால் கடுமையான பிரிவுகளில் வழக்குப்பதிவு செய்து சிறையில் அடைப் போம்’ என்றும் சொல்லியிருக்கிறார்கள்.</p>
<p class="content">பாவம்... கிராமத்துக் காட்டில் வாழ்ந்து கொண்டிருக்கும் ஏழை விவசாயிகள் என்ன செய்வார்கள். இந்த மிரட்டலுக்குப் பயந்து வழக்கம்போல் கொள்முதல் மையங்களுக்கு பால் ஊற்றத் தொடங்கிவிட்டனர். குறிப்பாக, போராட்டம் தீவிரமாக நடைபெற்ற சேலம், ஓமலூர், மேட்டூர், புதுச்சத்திரம் ஒன்றியங் களில்தான் விவசாயிகள் மிரட்டப் பட்டுள்ளனர். போதிய ஆதரவு இல்லாமல் போனதால்... தற்காலிகமாக போராட்டத்தை நாங்கள் கைவிட்டுள்ளோம். சங்கத்தின் செயற்குழுக் கூட்டத்தைக்கூட்டி, அடுத்தக் கட்டம் பற்றி முடிவெடுப்போம்'' என்றார்.</p>
<p style="text-align: center"><img width="300" height="211" alt="" src="http://cdnw.vikatan.com/pasumai/2014/02/mzuwmd/images/pv52c.jpg"></p>
<p class="content">கோரிக்கைகள் என்றால், பேச்சுவார்த்தை நடத்தி தீர்வு காண்பதுதான் அரசாங்கம் வழக்கமாக செய்வது. ஆனால், 'நான் விவசாயிகளின் தோழி' என்று சொல்லிக் கொள்ளும் முதல்வர் ஜெயலலிதாவின் ஆட்சியில்... அதிகாரிகளும் கட்சிக்காரர் களும்... ரவுடிகளாக களத்தில் இறங்கி மிரட்டத் தொடங்கியிருப்பது, என்ன காலத்துக்கோ?!</p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'தூத்துக்குடியை வறட்சி மாவட்டமாக அறிவிக்க வேண்டும்' </div>
<div class="subtitle1"></div>
<div class="content" style="border-top:1px solid #DDD;">
<p class="content">'பருவ மழை பெய்யாததால் கருகிப்போன மானாவாரிப் பயிர்களுக்கு நிவாரணம் வழங்க வேண்டும்’ என்ற கோரிக்கையோடு, தூத்துக்குடி மாவட்டம் எட்டயபுரத்தில், இந்திய கம்யூனிஸ்ட் கட்சியின் தேசிய நிர்வாகக் குழு உறுப்பினர் நல்லகண்ணு தலைமையில்... மானாவாரி விவசாயிகள் உண்ணாவிரதப் போராட்டம் நடத்தினர்.</p>
<p class="content">அதில் பேசிய நல்லகண்ணு, ''தமிழகத்தில் கடந்த ஆண்டைவிட, இந்த ஆண்டு பெய்த பருவமழையின் அளவு மிகக்குறைவு. கோவில்பட்டி, எட்டயபுரம், ஒட்டப்பிடாரம், விளாத்திகுளம் ஆகிய தாலூகாக்களுக்குட்பட்ட கிராமங்களில்... மானா வாரியாக புரட்டாசிப் பட்டத்தில் பல ஆயிரம் ஏக்கர் நிலத்தில் விதைக்கப்பட்ட உளுந்து, கம்பு, தட்டைப்பயறு, பாசிப்பயறு, தீவனச்சோளம், மக்காச்சோளம் ஆகியவை தண்ணீரின்றி கருகியுள்ளன.</p>
<p style="text-align: center"><img alt="" src="http://cdnw.vikatan.com/pasumai/2014/02/mzuwmd/images/pv58a.jpg"> </p>
<p class="content">இதனால், விவசாயிகளுக்குப் பெருத்த நஷ்டம் ஏற்பட்டுள்ளது. கடந்தாண்டை விட, இந்தாண்டு 33% மழை குறைந்து விட்டதாக முதல்வரே தனது அறிக்கையில் தெரிவித்துள்ளார். அதனால், தூத்துக்குடி மாவட்டத்தை வறட்சி மாவட்டமாக அறிவித்து, பாதிக்கப்பட்ட விவசாயிகளுக்கு ஏக்கருக்கு இருபதாயிரம் ரூபாய் நஷ்டஈடு வழங்க வேண்டும். வங்கிக்கடனைத் தள்ளுபடி செய்ய வேண்டும்'' என்று வேண்டுகோள் வைத்தார்.        </p>
<p style="text-align: right"><span style="color: #993300">- இ. கார்த்திகேயன்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இனி...வீடுதோறும் விவசாயிகள்..! </div>
<div class="subtitle1">ஜி. பழனிச்சாமி படங்கள்: வி. ராஜேஷ் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #993300">கருத்தரங்கம் </span></p>
<p class="content">'பச்சைக் காய்கறிகள் உடலுக்கு நல்லது' என்றே சித்தமருத்துவர்களும், ஆங்கில மருத்துவர்களும் மாறி மாறி சொல்கிறார்கள். அதை மனதில் கொண்டு, சந்தைக்கு வரும் காய்கறிகளை வாங்கிச் சாப்பிட்டால்... அவை புதுவித ஆபத்தை உண்டுபண்ணுவதுதான் கொடுமை. ஆம், ரசாயன உரம் மற்றும் பூச்சிக்கொல்லிகளைக் கொட்டி கொட்டி விளையவைக்கும் காய்கறிகளை உண்பதால், ஏற்படும் பக்கவிளைவுகள் சொல்லி மாளாது. இனம்புரியாத நோய்களின் காரணிகளே... இந்த ரசாயனங்கள்தான்.</p>
<p class="content">'இதிலிருந்தெல்லாம் தப்பிக்க வழியே இல்லையா...?' என்பவர்களுக்கான வழிகாட்டல்தான்... இயற்கை வேளாண்மை. இதன் அடுத்தக்கட்டம்தான், அந்தக் காலம்போல... வீட்டுக்குவீடு விவசாயம் செய்வது. இதை இன்றைய தலைமுறை மறந்திருக்கும் நிலையில்... மொட்டை மாடி, புறக்கடை, சுற்றுச்சுவர் என வீட்டிலுள்ள காலி இடங்களில் எல்லாம் காய்கறிகளை உற்பத்தி செய்யும் நுட்பங்களை, தமிழகம் முழுக்கவே பயிற்சிக் கருத்தரங்கு வாயிலாக கற்றுக்கொடுத்து வருகின்றன... அவள் விகடன் மற்றும் பசுமை விகடன்!</p>
<p class="content">இந்தமுறை கருத்தரங்கு நடைபெற்றது... கோயம்புத்தூர், ராமநாதபுரம் எஸ்.என். திருமண மண்டபத்தில். பிப்ரவரி 2-ம் தேதி நடந்த கருத்தரங்கில் கோயம்புத்தூர் மான்செஸ்டர் ரோட்டரி சங்கம், கோயம்புத்தூர் காஸ்மோபாலிட்டன் ரோட்டரி சங்கம் ஆகியவற்றுடன் சக்தி இயற்கை உரம், பாரத ஸ்டேட் வங்கி, பிர்லா லைஃப் இன்ஷூரன்ஸ், ஹுயூமிக்காஸ் ஆகிய நிறுவனங்களும் கைகோத்தன. தமிழகத்தின் பலவேறு பகுதிகளில் இருந்தும் சுமார் அறுநூறு பேர் கலந்து கொண்ட இக்கருத்தரங்கு, மறைந்த 'இயற்கை வேளாண் விஞ்ஞானி' நம்மாழ்வாருக்கு அஞ்சலியுடன் துவங்கியது.</p>
<p style="text-align: center"><img alt="" src="http://cdnw.vikatan.com/pasumai/2014/02/mzuwmd/images/pv47a.jpg"></p>
<p class="content">கருத்தரங்கை ரோட்டரி சங்க நிர்வாகிகள் சி. திருமூர்த்தி மற்றும் மு. திருமூர்த்தி ஆகியோர் துவக்கி வைத்தனர். 'மான்செஸ்டர் ரோட்டரி தலைவர் சி. திருமூர்த்தி பேசும்போது, ''பாமர மக்கள் தொடங்கி பங்களாவாசிகள் வரை இன்று அச்சப்படும் ஒரே விஷயம்... காய்கறி விலை உயர்வுதான். அப்படியே அதிக விலை கொடுத்து வாங்கினாலும், ரசாயனப் பயன்பாட்டில் விளைந்த காய்கறிகளாகவே கிடைக்கின்றன. இதற்குத் தீர்வாக, வீட்டிலேயே விவசாயம் செய்து காய்கறிகளை உற்பத்தி செய்துகொள்ளும் இந்தப் பயிற்சி... நகரவாசிகளுக்கு வரப்பிரசாதம்'' என்றார்.</p>
<p class="content">வீடுகளில் விவசாயம் செய்யும் முறைகளை படம் போட்டு விளக்கிப் பேசினார், முன்னோடி வீட்டுத்தோட்ட விவசாயி வின்சென்ட்.</p>
<p style="text-align: center"><img width="400" height="193" alt="" src="http://cdnw.vikatan.com/pasumai/2014/02/mzuwmd/images/pv47c.jpg"></p>
<p class="content">''வீட்டுத்தோட்ட விவசாய முறை உலக அளவில் இன்று பிரபலமாகி வருகிறது. கிச்சன் கார்டன், ஹோம் கார்டன் எனப் பல பெயர்களில் அழைக்கப்பட்டாலும், இது புதிய முறை கிடையாது. வீட்டின் கழிவுநீரைப் பயன்படுத்தி நம் முன்னோர்கள் செய்து வந்த புறக்கடைத் தோட்டத்தின் மறுவடிவம்தான் இது. மண்தொட்டி, கெட்டியான பிளாஸ்டிக் ஷீட்டால் தைக்கப்பட்ட பைகள், பக்கெட்டுகள் என்று நமக்குத் தோதானவைகளில்... மண், மட்கியக் கழிவுகள், சாம்பல், தேங்காய் மஞ்சு போன்றவற்றைப் பயன்படுத்தி விதைகளைத் தூவி பூத்தெளிப்பான் மூலமாக தண்ணீர் கொடுத்து காய்கறிகள், கீரைகளை வளர்க்கலாம். குறிப்பிட்ட சீதோஷ்ண நிலையில் வளரும் கீரை, வெங்காயம், மல்லி போன்ற பயிர்களுக்கு மிதமான வெப்பநிலை தேவைப்படும். அதற்கு நிழல் வலை, அல்லது நிழல் குடில்களை அமைத்துக் கொள்ளலாம். நிழல் வலைக் கம்பிகளில் பாகல், பீர்க்கன், புடல் போன்ற பந்தல் காய்கறிகளையும் படர விடலாம்'' என்ற வின் சென்ட், மூலிகை வளர்ப்பு மற்றும் இடு பொருட்கள் தயாரிப்பு பற்றியும் விளக்கினார்.</p>
<p class="content">முன்னோடி விவசாயி மது. ராமகிருஷ்ணன், இல்லத்தில் இயற்கை விவசாயம், வாடகை வீட்டில் குடி இருப்பவர்கள் வேறு வீடுகளுக்குச் செல்லும் போது சேதாரம் இல்லாமல் வீட்டுத்தோட்டப் பயிர்களைக் கொண்டு செல்லும் முறை, கைக்கு எட்டும் தூரத்தில் காய்கறிகள் என்ற வகையில் சமையலறைக்குள்ளும் காய்கறிகளை வளர்க்கும் முறைகளை விளக்கினார்.</p>
<p class="content">தொடர்ந்து, வீடுகளில் காளான் வளர்ப்பு குறித்து 'திண்டுக்கல்’, கவிதா மோகன்தாஸும், தேனீ வளர்ப்பு பற்றி 'சிவகிரி’, தண்டாயுதபாணியும் செய்முறையுடன் விளக்கினர்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மாட்டுக்கும் பஞ்சகவ்யா... </div>
<div class="subtitle1"></div>
<div class="content" style="border-top:1px solid #DDD;">
<p class="content">கரிம விவசாயக் கட்டமைப்பு மற்றும் காஞ்சிபுரம் மாவட்டம், காட்டுப்பாக்கம் வேளாண் அறிவியல் நிலையம் இணைந்து 'கரிம விவசாயம் - காலத்தின் கட்டாயம்’ என்ற தலைப்பில் ஜனவரி 24-ம் தேதி கருத்தரங்கை நடத்தியது. நூறுக்கும் மேற்பட்டோர் கலந்துகொண்ட இந்த விழாவில் பேசிய 'பஞ்சகவ்யா சித்தர்’ கொடுமுடி நடராஜன், ''மாடுகள் அதிகம் பால் கறக்க, சினை பிடிக்காத மாடுகள் சினை பிடிக்க, அஜீரணக் கோளாறுகளைக் களைய... தினமும் 50 மில்லி பஞ்சகவ்யாவைக் கொடுத்தால், நாளடைவில் பலன் தெரியும். ஒருமுறை தயாரித்த பஞ்சகவ்யாவை 3 மாதங்களுக்கு மேல் வைத்திருந்து பயன்படுத்தக் கூடாது'' என்று சொன்னார்.</p>
<p class="content">கூட்டத்தில், நம்மாழ்வார் நினைவுப் பரிசாக 2013-ம் ஆண்டுக்கான சிறந்த விவசாயிகளாக உத்திரமேரூரைச் சேர்ந்த கெம்பு, திருக்கழுக்குன்றத்தைச் சேர்ந்த தெய்வசிகாமணி ஆகியோருக்கு கரிம விவசாயக் கட்டமைப்பு சார்பாக, அதன் நிறுவனர் அரு. சோலையப்பன் விருதுகளை வழங்கினார். வேலூர் மாவட்டம், தக்கோலத்தைச் சேர்ந்த மறைந்த இயற்கை விவசாயி</p>
<p style="text-align: center"><img width="376" height="176" alt="" src="http://cdnw.vikatan.com/pasumai/2014/02/mzuwmd/images/pv17.jpg"></p>
<p class="content">நீல. சம்பத்தின் மனைவிக்கு 10 ஆயிரம் ரூபாய் உதவித் தொகையும் வழங்கப்பட்டது.    </p>
<p style="text-align: right"><span style="color: #993300">- த. ஜெயகுமார், படங்கள்: தே. தீட்சித்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கிராமத்துக்கே திரும்பும் விவசாயிகள்! </div>
<div class="subtitle1"></div>
<div class="content" style="border-top:1px solid #DDD;">
<p style="text-align: right"><span style="color: #800080">ஆறுச்சாமி </span></p>
<p class="content">தேசிய வேளாண்மை மற்றும் கிராமப்புற வளர்ச்சி வங்கி (நபார்டு) சார்பில் வரும் நிதியாண்டில் (2014-15) கடன் வழங்குவதற்கான இலக்கு உள்ளிட்ட செயல்திட்டங்களை விளக்குவதற்கான கருத்தரங்கம், சென்னையில், பிப்ரவரி 4-ம் தேதி நடைபெற்றது. தலைமை விருந்தினராகப் பங்கேற்ற தமிழக நிதித்துறை செயலர் க. சண்முகம், ''வேளாண் துறையில் குறைந்தபட்சம் 4 சதவிகித வளர்ச்சியை எட்டவேண்டும் என்று இலக்கு நிர்ணயித்து செயல்படுகிறோம். ஆனால், அந்த இலக்கை நம்மால் எட்ட முடியாத நிலையே உள்ளது.</p>
<p class="content">கிராமங்களில் விவசாயம் உள்ளிட்ட தொழில்களைச் செய்து வருமானம் ஈட்டுவோருக்கும், நகர்ப்புறங்களில் வருமானம் பெறுவோருக்கும் இடையே மிகப்பெரிய வேறுபாடு உள்ளது. இதனால், நல்ல வேலைவாய்ப்புகளுக்காக கிராமப்புறங்களில் இருந்து பெரும்பாலான மக்கள் நகர்ப்புறங்களுக்குக் குடிபெயர்கின்றனர். அதேசமயம், நகரங்களில் உள்ள மிகப்பெரிய தொழிற்சாலைகள்கூட இப்போதைய நிதிச் சுமையால் வேலைவாய்ப்புகளைக் குறைத்து வருகின்றன. இதனால், நகர்ப்புறங்களில் இருந்து கிராமப்புறங்களுக்கே திரும்பச் செல்ல மக்கள் விரும்புவதாகச் செய்திகள் வெளியாகின்றன. அதனால், கிராமப்புற மக்களை விவசாயம் மற்றும் விவசாயம் சார்ந்த தொழில்களில் ஈடுபடுமாறு ஊக்குவிக்க வேண்டும்.</p>
<p style="text-align: center"><img width="563" height="188" alt="" src="http://cdnw.vikatan.com/pasumai/2014/02/mzuwmd/images/pv63a.jpg"></p>
<p class="content">தமிழ்நாட்டில் பின்தங்கிய வறுமையான மாவட்டங்கள் பட்டியலில் உள்ள திருவாரூர், திருவண்ணாமலை, விழுப்புரம்... போன்ற மாவட்டங்களில்தான் விவசாயம் மிகவும் சிறப்பாக செய்யப்படுகிறது. விவசாயத்தை மட்டுமே இந்த மாவட்ட மக்கள் நம்பி வாழ்கிறார்கள். பலவிதமான தொழில்நுட்பங்களையும், நிதி வசதியினையும் ஏற்படுத்திக் கொடுத்தால்... இவர்கள் எல்லாம் சாதனை படைப்பார்கள்'' என்று சொன்னார்.</p>
<p style="text-align: center"><img alt="" src="http://cdnw.vikatan.com/pasumai/2014/02/mzuwmd/images/pv61c(1).jpg"></p>
<p class="content">நிகழ்ச்சியில் நபார்டு வங்கியின்  தலைமைப் பொதுமேலாளர் லலிதா வெங்கடேசன், சென்னை ரிசர்வ் வங்கியின் பொதுமேலாளர் எஸ். ராஜா உள்ளிட்டோர் பங்கேற்றனர்.</p>
<p style="text-align: center"><img width="600" height="151" alt="" src="http://cdnw.vikatan.com/pasumai/2014/02/mzuwmd/images/pv63c.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நாட்டு நடப்பு : ஒரு மாதம் கெடு! </div>
<div class="subtitle1"></div>
<div class="content" style="border-top:1px solid #DDD;">
<p class="content">தென்னிந்திய கரும்பு விவசாயிகளின் கூட்டமைப்பு சார்பில், ராஜ்யசபா உறுப்பினரும், தி.மு.க. விவசாய அணி மாநில அமைப்பாளருமான கே.பி. ராமலிங்கம் தலைமையில்... சென்னை சேப்பாக்கம் விருந்தினர் மாளிகை அருகே ஜனவரி 27-ம் தேதி கண்டன ஆர்பாட்டம் நடந்தது. இதில் கே.பி.ராமலிங்கம் பேசும்போது, 'தமிழக விவசாயி களுக்கு 1 டன் கரும்புக்கு 3 ஆயிரத்து 500 ரூபாய் வழங்குமாறு தொடர்ந்து விவசாயிகளும், விவசாய சங்கங்களும் வலியுறுத்தி வருகின்றன. ஆனால், தமிழக அரசு கரும்புக்கு 2 ஆயிரத்து 550 ரூபாய் வழங்க வேண்டுமென கூறி, அறிவிப்பு வெளியிட்டுவிட்டு மௌனம் சாதித்து வருகிறது.கரும்பு விலை உயர்த்தப்படும் போது முத்தரப்புக் கூட்டம் கூட்டப்படாமல், தன்னிச்சையாக விலை அறிவிக்கும் போக்கும் இருந்து வருகிறது. இன்னும் ஒரு மாதத்துக்குள் விலை உயர்வை அறிவிக்காவிட்டால், கரும்பு ஆலைகளின் முன் திரண்டு பெரிய அளவில் போராட்டம் நடத்துவோம்'' என்று சொன்னார்.</p>
<p style="text-align: center"><img width="241" height="127" alt="" src="http://cdnw.vikatan.com/pasumai/2014/02/mzuwmd/images/pv49b.jpg"></p>
<p class="content">கூட்டமைப்பின் செயல் தலைவர் கே.வி. ராஜ்குமார், ''1 ஏக்கரில் கரும்பு உற்பத்தி செய்ய</p>
<p class="content">1 லட்சத்து 40 ஆயிரத்து 50 ரூபாயும், ஒரு ஏக்கரில் நெல் உற்பத்தி செய்ய, 37 ஆயிரத்து 525 ரூபாயும் செலவாகிறது. இந்நிலையில், அரசு அறிவித்திருக்கும் தொகை செலவுக்கே கட்டுபடியாவதில்லை. அரசு கொடுக்கும் மானியக் கடன்கள், வட்டியில்லா கடன்கள் அனைத்தும் கரும்பு ஆலைகளுக்குத்தான் கிடைக்கின்றன. ஆலைகள் ஒப்பந்தத்தைப் பின்பற்றுவதேயில்லை. வேறு எந்த நாட்டிலும் இந்த நிலை இல்லை'' என்றார்.</p>
<p class="content">தமிழக விவசாய சங்கத் தலைவர் செல்லமுத்து, தமிழக வாழை விவசாயிகள் சங்கப் பொதுச்செயலாளர் அஜீதன், முன்னாள் எம்.எல்.ஏ-வான அப்பாவு ஆகியோர் இந்த ஆர்ப்பாட்டத்தில் பங்கேற்றனர்.</p>
<p style="text-align: right"><span style="color: #993300">- த. ஜெயகுமார்,<br>
படம்: ஜெ. வேங்கடராஜ்</span></p>
<hr>
<p style="text-align: center"><span style="color: #800080">குறைந்த டீசல்... அதிக வேலை...!</span></p>
<p style="text-align: center"><span style="color: #800080"><img width="198" height="136" alt="" src="http://cdnw.vikatan.com/pasumai/2014/02/mzuwmd/images/pv49a.jpg"></span></p>
<p class="content">மகேந்திரா நிறுவனத்தின் புதிய இலை வடிவ டீசல் ஜெனரேட்டர் அறிமுக விழா, சமீபத்தில் சென்னையில் நடைபெற்றது. விழாவில் பேசிய, மகேந்திரா நிறுவனத்தின் தலைமைத் துணைத் தலைவர் பழனியப்பன், '' விவசாயிகள் மத்தியில் மகேந்திரா டிரக்டருக்கு தனி மரியாதை உண்டு. காரணம், மற்ற டிராக்டரை விட, இது குறைந்த டீசலில் அதிக நேரம் இயங்கும் தன்மை கொண்டது. இந்திய அளவில் சிறந்த விவசாயிகளுக்கு ஆண்டு தோறும் சிறப்பு விருதுகளையும் வழங்கி வருகிறோம். சுற்றுச்சூழல் சிறப்பாக இருந்தால்தான், உலகத்தில் உள்ள எல்லோரும் நன்றாக இருக்க முடியும். அதை கருத்தில் கொண்டுதான், இலை வடிவில் டீசல் ஜெனரேட்டரை வடிவமைத்துள்ளோம். வழக்கமாக ஜெனரேட்டர் என்றால், அதிக சத்தம் வரும், புகை அடிக்கும் என்ற எண்ணம் இருக்கிறது. ஆனால், மகேந்திராவின் இந்த புதிய ஜெனரேட்டரில் அதிக சத்தம் வராது. புகையும் படியாது. பார்வைக்கும் அழகுடன் இருக்கும். குறைந்த எரிபொருளில், அதிக திறனைக் கொடுக்கக் கூடியது. பல்வேறு அளவுகளில் உள்ள இந்த ஜெனரேட்டரை காய்கறி, பழங்களைப் பாதுகாக்கும் குளிர்பதனக் கூடங்கள், இறைச்சிக் கூடங்கள்... போன்றவற்றுக்குப் பயன்படுத்தலாம்' என்றார்.</p>
<p style="text-align: right"><span style="color: #993300">- பசுமைக் குழு</span></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''நம்மாழ்வாருக்கு நன்றிக்கடன் செலுத்துங்கள்!'' </div>
<div class="subtitle1">படம்: எஸ். தேவராஜன் ஓவியம்: ஹரன் </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #993300">வரலாறு </span></p>
<p style="text-align: right"><span style="color: #800080">பெர்னாடு டி கிளார்க் </span></p>
<p class="content">'நான் நம்மாழ்வார் பேசுகிறேன்...' என்ற தலைப்பில், இயற்கை வேளாண்மையோடு சேர்த்து, தன் வாழ்க்கைக் கதையையும் எழுதி வந்தார் 'இயற்கை வேளாண் விஞ்ஞானி'</p>
<p class="content">கோ. நம்மாழ்வார். 39 அத்தியாயங்களை முடித்துக் கொடுத்ததோடு, மண்ணில் விதையாகிவிட்டார். ஆனால், அவருடைய வாழ்க்கையை முழுமையாக வாசகர்களுக்குத் தொகுத்து தரும் வகையில், அவர் விட்ட இடத்திலிருந்து தொடங்கி, முடிந்தவரை அனைத்தையும் சேகரித்துத் தர தீர்மானித்துள்ளோம். அந்த வகையில், நம்மாழ்வாருடன் நெருங்கிப் பழகி, அவரைப் பற்றி முழுதாக அறிந்து வைத்திருக்கும் சிலர்... 'நான் நம்மாழ்வாருக்காக பேசுகிறேன்' என்ற தலைப்பில், இனி இதழ்தோறும் இங்கே பேசுவார்கள்.</p>
<p class="content">''சமூகக்காடுகள் வளர்ப்புத் திட்டம் சம்பந்தமாக ஒரு கூட்டம், புதுச்சேரி எல்லையில் உள்ள ஆரோவில்லில் நடைபெற்றது. அங்கு தங்கியிருந்த காந்திமதி, எனக்கு அறிமுகமானவர். அவர், 'இங்கு ஒருவர் இயற்கை வழி வேளாண்மையைச் சிறப்பாகச் செய்து கொண்டு இருக்கிறார்’ என்று பெர்னாடு டி கிளார்க் என்பவரை அறிமுகம் செய்து வைத்தார். அங்கேதான் இயற்கை வேளாண்மை குறித்த முதல் பாடம், எனக்கு வாய்த்தது. பெறுவதற்கரிய நண்பரை, பெர்னாடு வடிவத்தில் நான் கண்டுகொண்டேன்...'' என்று தன்னுடைய கடைசி அத்தியாயத்தில் (39) அழுத்தமாகப் பதிவு செய்திருந்தார் நம்மாழ்வார்.</p>
<p class="content">பெல்ஜியம் நாட்டைச் சேர்ந்தவர் இந்த பெர்னாடு. 1965-ம் ஆண்டு புதுச்சேரிக்கு அருகில் உள்ள ஆரோவில் வந்து, அங்கேயே தங்கி விட்டவர். ஆரம்பகாலங்களில் தலையில் நீர் சுமந்துச் சென்று, ஆரோவில் பகுதியில் இவர் மரக்கன்றுகளை வளர்த்து வந்தார். தற்போது, 'இயற்கை வழி வேளாண்மை' ஆராய்ச்சியில் ஈடுபட்டு வருகிறார். நம்மாழ்வாருக்கும் தனக்கும் இடையிலான நட்பு பற்றி, பெர்னாடு இங்கே பேசுகிறார்...</p>
<p class="content">''85-ம் ஆண்டு என்று நினைக்கிறேன். அந்த மதிய நேரத்தில், மர நிழலில் நானும், நம்மாழ்வாரும் உரையாடியது, இன்றளவும் நினைவில் பசுமையாக உள்ளன. காரணம், மதிய நேரத்தில் சைக்கிளில் அழைத்துச் சென்று, ஏராளமானவர்களிடம் இப்படி கேள்விகளைக் கேட்டுள்ளேன். ஆனால், அவர்களில் நம்மாழ்வார்தான் 'பட்’டென்று இயற்கைப் பாடத்தை தன்னுள் கிரகித்துக் கொண்டவர். இந்தச் சந்திப்புதான், பிற்காலத்தில் நாடு போற்றும் 'இயற்கை வேளாண் விஞ்ஞானி'யை உருவாக்கும் என்பது எனக்குத் தெரியாது. என்னைவிட வயதில் மூத்தவர், என்றாலும் 'பெர்னாடுதான் என்னுடைய குரு’ என்று தன் வாழ்நாள் முழுக்கச் சொல்லி வந்தார் நம்மாழ்வார். அதற்கு நான் தகுதியானவன் அல்ல என்பது எனக்குத் தெரியும். இந்திய கலாசாரத்தில் தனக்கு வித்தை கற்றுக்கொடுத்தவரை நினைவு கூர்வது பழக்கம். அதைத்தான் நம்மாழ்வாரும் செய்தார்.</p>
<p style="text-align: center"><img alt="" src="http://cdnw.vikatan.com/pasumai/2014/02/mzuwmd/images/pv18b.jpg"></p>
<p class="content"><span style="color: #993300">ஃபுகோகா பாணியில்!</span></p>
<p class="content">சரி, விஷயத்துக்கு வருவோம். கருத்துப்பட்டறையின் மதிய அமர்வில் இருவரும் கலந்து கொண்டோம். மாலை நான் புறப்படும்போது, என் பண்ணையைப் பார்க்க நம்மாழ்வார் வந்தார். ஃபுகோகாவின், உழவில்லாத வேளாண்மையை நான் சோதனை செய்து கொண்டிருந்தேன். அதாவது, மக்காச்சோளம், கம்பு, கொள்ளு... போன்ற தானியங்களை முதலில் விதைத்து, அவற்றை அறுவடை செய்யும் முன்பு, பாரம்பரிய நெல் விதைகளை வயலில் தூவிவிட வேண்டும். தானியங்களில் கதிர்களை மட்டும் அறுவடை செய்து, தட்டைகளை வேருடன் பிடுங்க வேண்டும். தட்டைகளை இப்படி வேருடன் பிடுங்குவதால், ஏற்கெனவே தூவியுள்ள, நெல் விதைகள் மண்ணுக்குள் மூடப்பட்டு முளைவிடத் தொடங்கும். தட்டைகளை நிலத்தின் மீது பரப்பி வைத்தால், மட்கி உரமாகும். இதைத்தான் எனது பண்ணையில் செய்திருந்தேன்.</p>
<p class="content">ஏற்கெனவே, ஃபுகோகாவின் 'ஒற்றை வைக்கோல் புரட்சி’ புத்தகத்தை நம்மாழ்வார் படித்திருந்தார். அதில் சொல்லியிருந்த விஷயங்களை நான் செயல்படுத்தியிருந்ததைப் பார்த்து ஆச்சர்யப்பட்டார். அதைப்பற்றி என்னிடம் கேள்வி மேல் கேள்வி எழுப்பினார். என்னிடம் அப்போது, மாப்பிள்ளைச் சம்பா, சீரகச்சம்பா, கார்த்திகைச் சம்பா என்று... கிட்டத்தட்ட இருபத்தைந்துக்கும் மேற்பட்ட தமிழ்நாட்டின் பாரம்பரிய நெல் ரகங்கள் இருந்தன. 1975-ம் ஆண்டு தமிழ்நாடு முழுக்க கிராமம், கிராமமாக பயணம் செய்து விதைகளை சேகரித்திருந்தேன். வறட்சியான மாவட்டம் என்று சொல்லும், ராமநாதபுரத்தில் நிறைய நெல் ரகங்கள் கிடைத்திருந்தன.</p>
<p class="content">நம்மாழ்வார், அந்த நெல் விதைகளை கைகளில் எடுத்து கண்களில் ஒற்றிக்கொண்டார். பசுமைப் புரட்சியின் விளைவால், பாரம்பரிய ரகங்கள் விவசாயிகளிடம் இருந்து கைவிட்டு போன நேரம் அது. என்னைப் போன்ற ஒரு வெளிநாட்டுக்காரன், தமிழ்நாட்டின் பாரம்பரிய விதைகளைப் பாதுகாத்து வருவது அவருக்கு ஆச்சர்யமாக இருந்திருக்கும் என்று நினைக்கிறேன். இரவு வரை இயற்கையின் அதிசயங்கள், தமிழ்நாட்டு விவசாயிகளின் விவசாய ஞானம்... என்று எங்களது உரையாடல் நீண்டுகொண்டே போனது. 'எப்போது தூங்கினோம்?’ என்று தெரியவில்லை. மறுநாள், 'பெர்னாடு, நான் இன்னும் தெரிந்து கொள்ள வேண்டியது, நிறைய உள்ளது. அடிக்கடி வருவேன்...’ என்று சொல்லிவிட்டுச் சென்றார்.</p>
<p style="text-align: center"><img alt="" align="right" width="164" height="400" src="http://cdnw.vikatan.com/pasumai/2014/02/mzuwmd/images/pv18a.jpg"></p>
<p class="content"><span style="color: #993300">ரமணர் சரி... சாதாரண மனிதன் தவறு?</span></p>
<p class="content">அந்தக் காலகட்டத்தில் புதுக்கோட்டை பகுதியில், வறண்ட நிலத்தில் 'கொழுஞ்சி’ என்ற பண்ணையை குடும்பம் தொண்டு நிறுவனம் உருவாக்கியிருந்தது. அந்த அமைப்பை உருவாக்கியதில் நம்மாழ்வாருக்கு முக்கியப் பங்கு உண்டு. தொண்டு நிறுவனத்தைச் சேர்ந்தவர் களையும், விவசாயிகளையும், அடிக்கடி என் பண்ணைக்கு அழைத்து வருவார். இப்படியாக எங்களின் நட்பு வளர்ந்து கொண்டே வந்தது. இந்திய அளவில் இயற்கை விவசாயம் பற்றி நடக்கும் பல கருத்தரங்குகளில் நான் கலந்து கொள்வேன். அந்த சமயத்தில், புதுடெல்லியில் சுற்றுச்சூழல் ஆர்வலர் டாக்டர். வந்தனா சிவா, ஒரு கருத்தரங்குக்கு ஏற்பாடு செய்திருந்தார். அதற்கு நம்மாழ்வாரையும் அழைத்துச் சென்றேன். அப்போது, இந்திய அளவில் உள்ள இயற்கை வேளாண்மை செயல்பாட்டாளர்களோடு நம்மாழ்வாருக்கு அறிமுகம் உருவானது. இயற்கை வேளாண்மை, இயற்கை உணவு... என்று கருத்தரங்கில் பல விஷயங்கள் பகிர்ந்து கொள்ளப்பட்டன.</p>
<p class="content">மாலையில், கருத்தரங்கு நடைபெற்ற ஓட்டலுக்கு வெளியில் இருந்த புல்வெளியில் நண்பர்களுடன் பேசிக் கொண்டிருந்தோம். ஒவ்வொருவரும், தனக்குத் தெரிந்த விஷயங்களைப் பகிர்ந்து கொண்டனர். நம்மாழ்வார் முறை வந்தபோது, சட்டையைக் கழற்றி, வேட்டியை இழுத்து கட்டிக் கொண்டு, தலைகீழாக நின்று யோகாசனம் செய்தார். அங்கிருந்த நுனி நாக்கு ஆங்கிலம் பேசும் மேல்தட்டு வர்க்கப் பெண்கள், 'பொது இடத்தில் சட்டை இல்லாமல், வேட்டியை தொடை தெரிய கட்டிக் கொண்டிருக்கலாமா?’ என்று கேட்டனர். 'திருவண்ணாமலையில் ரமண மகரிஷி, கோவணம் கட்டிக் கொண்டிருந்தால், 'சாமி’ என்று கையெடுத்துக் கும்பிடுவீர்கள். ஒரு சாதாரண மனிதன், யோகா செய்வது அநாகரிகமா?’ என்று நம்மாழ்வார் கேட்டார். கேள்வி கேட்டவர்கள், வாயடைத்துப் போயினர்.</p>
<p class="content"><span style="color: #993300">விவசாயம் கற்க வந்த விடுதலைப் புலி!</span></p>
<p class="content">இயற்கையைப் பற்றி யார் பேசினாலும், அவர்களுக்கு நம்மாழ்வார் நண்பராகி விடுவார். அப்படித்தான் ஒரு முறை நம்மாழ்வாரிடம், ஒருவர், 'இயற்கை வேளாண்மை பற்றி தெரிந்து கொள்ள வேண்டும்’ என்று கேட்டுள்ளார். 'என்னுடைய குரு பெர்னாடு, அற்புதமாக கற்றுக் கொடுப்பார். அவரை போய் பாருங்கள்’ என்று அனுப்பி வைத்து விட்டார். அந்த நபரும் என் பண்ணைக்கு வந்தார். மறுநாள் காலையில், போலீஸ் அதிகாரிகள் 'திபுதிபு’வென என் பண்ணைக்கு வந்து, 'உங்கள் பண்ணையில் தங்கியுள்ள நபர், விடுதலைப்புலிகள் இயக்கத்தைச் சேர்ந்தவர்’ என்று சொல்லி என்னை காவல் நிலையத்துக்கு அழைத்தனர். நம்மாழ்வாரிடம் கேட்டபோது, 'எனக்கு அவர் யார் என்று தெரியாது. இயற்கை விவசாயம் என்று சொன்னார். அதனால்தான், அனுப்பினேன்’ என்றார். விசாரணையின் முடிவில் என்னுடைய பாஸ்போர்ட்டை முடக்கினர். பண்ணையை விட்டு எங்கு சென்றாலும், காவல் நிலையத்தில் அனுமதி பெற வேண்டிய நிலை இருந்தது. எனக்கும் விடுதலைப் புலிகள் இயக்கத்துக்கும் தொடர்பு இல்லை என்பதை நிரூபித்த பிறகு, பத்து ஆண்டுகள் கழித்தே பாஸ்போர்ட் என் கைக்கு வந்தது. இதை ஓர் உதாரணத்துக் காகத்தான் சொல்கிறேன். அந்தளவுக்கு இயற்கை மேல் காதல் கொண்டவர், நம்மாழ்வார்.</p>
<p class="content"><span style="color: #993300">பிரஷ்க்குள்ளே பேஸ்ட் இருக்கு!</span></p>
<p class="content">இந்திய மண்ணுக்குச் சொந்தமான வேம்பு காப்புரிமை வழக்கு ஜெர்மனியில் நடைபெற்றது. வேம்பு காப்புரிமையை மீட்க, இந்தியாவில் இருந்து வந்தனா சிவா, நான், நம்மாழ்வார் போன்றவர்கள் சென்றோம். அவ்வழக்கில் நம்மாழ்வாரின் பங்கு குறிப்பிடத்தக்கது. அதை, நம்மாழ்வாரின் வார்த்தை களிலேயே சொன்னால்தான் சிறப்பாக இருக்கும்.</p>
<p class="content">கோர்ட்டுக்கு வெளிய பல நாட்டுக்காரனும் நின்னுகிட்டு இருக்கான். நான் கையோட கொண்டுபோன, வேப்பங் குச்சியை எடுத்து, சிறுசா உடைச்சி, வாயில வெச்சி நல்லா கடிச்சேன். எல்லாரும், என்னையே பாக்கிறான். அதுல ஒருத்தன், 'என்ன பண்ணிக்கிட்டு இருக்கே’னு கேட்டான். 'பிரஷ் பண்றேன்’னு சொன்னேன். 'எது பிரஷ்?’னு கேட்டான். வேப்பங்குச்சி முனையைக் காட்டினேன். 'எங்க பேஸ்ட்?’னான். 'பிரஷ்குள்ளயே பேஸ்ட் இருக்கு. இதுல இருக்கற கசப்புச் சாறுதான் பேஸ்ட். எங்க பாட்டன், முப்பாட்டன் எல்லாம் இப்படித்தான் பல் விளக்கினான்’னு சொன்னேன். பேய் அறைஞ்ச மாதிரி ஆயிட்டானுங்க.</p>
<p class="content">கோர்ட்டுக்குள்ள, 'எங்க பாட்டி, அம்மை போட்டா வேப்பிலை அரைச்சித்தான் பூசுவா. அம்மை காணாம போயிடும். எங்க ஊரு விவசாயிங்க வேப்பந்தழையையும், மாட்டுக் கோமியத்தையும் கலந்துதான் பூச்சிவிரட்டியா தெளிக்கிறான். உங்களுக்கு மேரி மாதா மாதிரி, எங்களுக்கு மாரியாத்தா பொம்பள தெய்வம். அவளுக்கு வேப்பந் தழையிலதான் மாலை போடுவோம்’னேன். சங்கப்பாடல் தொடங்கி, கூழ் வார்க்கும்போது பாடும் கும்மிப்பாட்டு வரை பாடி நடிச்சுக் காட்டினேன். அப்புறம் என்ன? 'வேம்பு இந்தியாவின் சொத்து’னு கோர்ட் சொல்லிடுச்சு.</p>
<p class="content">- இதை பல கூட்டங்களில் நம்மாழ்வார் சொல்லி யிருக்கிறார்.</p>
<p class="content">தமிழ்நாட்டில் இயற்கை வேளாண்மை வேலைகள் வேகமாக நடைபெறத் தொடங்கியபோது... இரவு, பகல் பாராது ஒற்றை ஆளாக, நாடு முழுக்கச் சுற்றி வந்தார், நம்மாழ்வார். இறுதிவரை தனக்கு என்று தனி வாகனம் வைத்துக் கொள்ளவில்லை. பஸ்ஸில் தூங்கி, கட்டணக் குளியல் அறையில் குளித்துவிட்டு, நிகழ்ச்சியில் கலந்து கொள்வார். கடை சியாக, ஆறு ஆண்டுகளுக்கு முன்பு அவரைப் பார்த்தேன்'' என்ற பெர்னாடு, நீண்ட மவுனத்துக்குள் சென்றார். எங்கிருந்தோ, ஓடி வந்த மயில் ஒன்று, காய்கறி வயலில் இறங்கி, தோகை விரித்து நடனமாடியது. அருகில் இருந்த மரத்தில் குயில்கள் கூவிக் கொண்டிருந்தன.</p>
<p class="content">''நம்மாழ்வார் சொல்லிவிட்டும், செய்து விட்டும் போன விஷயங்கள் ஏராளம் உள்ளன. அவரது படத்துக்கு மாலை போட்டு, கற்பூரம் காட்டி அவரை கடவுளாக்கி விடாதீர்கள். உண்மையாகவே, நம்மாழ்வார் மீது அன்பும், நேசமும் இருந்தால்... இயற்கை வேளாண்மைக்கு மாறுங்கள். இந்த மண்ணுக்குச் சொந்தமான நாட்டு விதைகள், சிறுதானியம், பயறு வகைகளைப் பாதுகாக்கும் வேலையை செய்யுங்கள். பசுமையை நேசியுங்கள். அதுதான், நம்மாழ்வாருக்கும், பெரும் கருணைகொண்ட இயற்கைக்கும் நாம் செலுத்தும் நன்றி கடன்..!'' என்று சொல்லி விடை கொடுத்தார், 'என் குரு' என்று நம்மாழ்வாரால் விளிக்கப் பட்ட பெர்னார்டு!</p>
<p style="text-align: right"><span style="color: #993300">பேசுவார்கள்<br>
சந்திப்பு: பொன்.செந்தில்குமார்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மரத்தடி மாநாடு : 40 நாளில்  40 ஆயிரம்! </div>
<div class="subtitle1">ஓவியம்: ஹரன் </div>
<div class="subtitle2"></div>
<div class="content" style="border-top:1px solid #DDD;">
<p class="content">பக்கத்து வயலில் பூத்துக்குலுங்கிக் கொண்டிருந்த செவ்வந்திப்பூவைப் பார்த்துக் கொண்டிருந்தனர், 'ஏரோட்டி’ ஏகாம்பரமும், 'வாத்தியார்’ வெள்ளைச்சாமியும்!</p>
<p class="content">சற்றுநேரத்தில் வந்து சேர்ந்த 'காய்கறி’ கண்ணம்மா, சட்டென்று பாய்ந்து சில பூக்களைப் பறித்து, தன் கொண்டையில் செருகிக்கொண்டு வரப்பில் அமர... அங்கேயே ஆரம்பமானது அன்றைய மாநாடு!</p>
<p class="content">''இந்த தக்காளி பாருங்க... ரெண்டு மூணு மாசத்துக்கு முந்தி, கிலோ 50 ரூபாய்னு, வெங்காயத்துக்குப் போட்டியா வித்துட்டு இருந்துச்சு. இப்போ திடீர்னு கிலோ ஒரு ரூபாய்க்கும் கீழ போயிடுச்சே'' என்று வருத்தக் குரலில் சொன்னார், காய்கறி.  </p>
<p class="content">''வழக்கமா இந்த சீசன்ல ஓரளவுக்கு விலை கிடைக்கும். ஆனா, ஆந்திராவுல இருந்து தக்காளி அதிகமா வர ஆரம்பிச்சுட்டதாலதான் விலை குறைஞ்சு போச்சு. ஆனா... வெளிமார்க்கெட், உழவர் சந்தை எல்லாத்துலயும் கிலோ ஆறு ரூபாய்னுதான் வித்துக்கிட்டிருக்காங்க. அதேசமயம், 'விலை கட்டுப்படியாகல'னு சொல்லி ஒட்டன்சத்திரம், பழனி, பொள்ளாச்சி பக்கமெல்லாம் தக்காளியைப் பறிக்காமலே விட்டுட்டாங்களாம்'' என்றார், ஏரோட்டி.</p>
<p class="content">''தக்காளியோட விலை இப்படி திடீர்னு தரையில இறங்கறது சகஜம். நாமதான் சுதாரிச்சு அப்படிப்பட்ட காய்கறியையெல்லாம் தவிர்த்து, விலை கிடைக்குற காய்கறிகளா பார்த்து... சீஸன் பார்த்து விதைக்கணும். இப்போ பாரு, பாவக்காய், கோவைக்காய், அவரைக்காய், கீரைகள் மாதிரியான பயிருக்கெல்லாம், இந்த மாதிரி விலை அதளபாதாளத்துக்குப் போறதில்லை. எல்லா காய்கறிகளையும் கலந்து வெள்ளாமை வெச்சா... இப்படி நஷ்டத்தைத் தவிர்க்கலாம்ல. எப்பவுமே ஆனைமலை பகுதியில தக்காளி சாகுபடி அதிகளவுல நடக்கும். இப்படி விலை அடிக்கடி இறங்கிப் போறதால, இப்போ தக்காளியைக் குறைச்சுக்கிட்டு கீரை, கொத்தமல்லினு மாறிட்டு இருக்காங்க. இப்போதைக்கு கொத்தமல்லிதான் சக்கைப்போடு போடுது.  ஒரு ஏக்கர்ல 40 நாள்ல 40 ஆயிரம் ரூபாய் வரை லாபம் எடுக்கறாங்க. விவசாயத்தையும் ஏனோதானோனு செய்யாம, புத்திசாலித்தனமா செஞ்சா... புலம்ப வேண்டியிருக்காதே'' என்று அறிவுரை சொன்னார், வாத்தியார்.</p>
<p class="content">''வாஸ்தவம் வாத்தியாரய்யா...'' என்று ஆமோதித்த காய்கறி, ''ஒரு சேதி கேள்விப்பட்டீங்களா?'' என்றார்.</p>
<p class="content">''சொன்னாத்தானே தெரியும்!'' என்று காய்கறியைக் கலாய்த்தார், ஏரோட்டி.</p>
<p style="text-align: center"><img alt="" src="http://cdnw.vikatan.com/pasumai/2014/02/mzuwmd/images/pv55a.jpg"></p>
<p class="content">சூடாகிவிட்ட காய்கறி, ''ம்க்கும்... உனக்கெல்லாம் சொன்னாலும் தெரியாதே. இருந்தாலும் கேட்டுக்கோ... திருக்கோவிலூர் பக்கத்துல சிறுபனையூர்னு ஒரு ஊரு இருக்கு. இந்த ஊர் விவசாயி ஆறுமுகம், கொஞ்சம் கொஞ்சமா ஒண்ணரை லட்ச ரூபாய் பணம் சேத்து வெச்சுருக்கார். மனைவியோட நகை 7 சவரன் வீட்டுல இருந்துருக்கு. நகை, பணம் எல்லாத்தையும் திருடனுங்ககிட்ட இருந்து காப்பாத்துறதுக் காக, அறுவடை செஞ்சு வீட்டுல வெச்சுருந்த கம்பு மூட்டைக்குள்ள பத்திரமா ஒளிச்சு வெச்சுருந்துருக்கார். இதை மறந்துட்டு... போன வாரத்துல கம்பு மூட்டையைக் கொண்டு போய் மார்க்கெட் கமிட்டியில வித்துட்டார். வீட்டுக்கு வந்தப்பறம் மனைவி கேட்டப்பதான் நகை விஷயமே ஞாபகத்துக்கு வந்துருக்கு. பதறியடிச்சுட்டு போலீஸுக்கு போயிருக்கார். அதுக்குள்ள மொத்தமா கம்பைக் கொட்டி கலக்கும்போது நகையைப் பாத்த தொழிலாளிங்க... பத்திரமா எடுத்து போலீஸ்கிட்ட ஒப்படைச் சுட்டாங்களாம். பணமும், நகையும் பழுதில்லாம ஆறுமுகத்துக்கு கிடைச் சுடுச்சாம். மார்க்கெட்ல ஒரு வியாபாரி இந்தக் கதையைச் சொல்லிட்டிருந்தார்'' என்றார்.</p>
<p class="content">''அட இப்படியும் கூட நல்லவங்க இருக்கத்தான் செய்றாங்க. அவருக்கும் நேரம் நல்லா இருந்துருக்கு. அந்த நகையை சம்பாதிக்க என்ன கஷ்டப்பட்டிருப்பார்'' என்று இரக்கம் காட்டினார், ஏரோட்டி.</p>
<p class="content">கூடையிலிருந்து நாட்டுக் கொய்யாப் பழங்களை எடுத்து நறுக்கி... உப்பு, மிளகாய்த்தூள் தூவி ஆளுக்கு இரண்டாகக் கொடுத்தார், காய்கறி.</p>
<p class="content">அதைச் சாப்பிட்டுக் கொண்டே ஒரு செய்தியைச் சொன்னார், வாத்தியார். ''ஒற்றை நாற்று நெல் நடவு முறைக்கு புதுசு புதுசா பேர் வெச்சு கடைசியா... 'திருந்திய நெல் சாகுபடி’னு பேர் வெச்சாங்க. இந்த முறையில சாகுபடி செஞ்சா, விதைநெல் கம்மியாத்தான் தேவைப்படும். மகசூல் அதிகம் கிடைக்கும்னு இடுபொருள், ஊக்கத்தொகை எல்லாம் கொடுத்து பிரபலப்படுத்திக்கிட்டு, இருக்குது அரசாங் கம். அதனால, நிறைய பேர் இப்போ இந்த முறைக்கு மாறியிருக்காங்க. ஆனா, மானியத்தைதான் ஒழுங்கா கொடுக்கற தில்லையாம். நெல்லிக்குப்பம் சுத்து வட்டாரப் பகுதியில போன சம்பா பருவத் துல 5 ஆயிரத்து 800 ஹெக்டேர் நிலத்தை ஒற்றை நெல் சாகுபடிக்கு மாத்தி மானியம் கொடுக்கறதுக்குத் தேர்வு செஞ்சுருக்காங்க. அறுவடை முடிஞ்சும் இடுபொருள்கூட கொடுக்கலையாம். ஊக்கத்தொகையும் கைக்கு வராததால, செம மண்டைக் காய்ச்சல்ல இருக்காங்களாம், விவசாயிகள்'' என்றார்.</p>
<p style="text-align: center"><img alt="" src="http://cdnw.vikatan.com/pasumai/2014/02/mzuwmd/images/pv55c.jpg"></p>
<p class="content">''ஆசை காட்டி மோசம் செஞ்ச கதைம்பாங்களே... அது இதுதானா?'' என்று சீறலாகக் கேட்டார், காய்கறி.</p>
<p class="content">''அரசாங்கத் திட்டங்கள் பெரும்பாலும் இப்படி விவசாயிகளுக்கு பலன் இல்லாம... 'வெல்லம் திங்கறவன் ஒருத்தன்... விரல் சூப்பறவன்' ஒருத்தன்கிற கதையாத்தான் போயிட்டிருக்கு. ஸ்ரீபெரும்புதூர் பக்கத்துல பட்டுமுடையார்குப்பம்னு ஒரு ஊர் இருக்கு. இந்த ஊர்ல இருக்குற விவசாயி பாலு, தன்னோட நிலத்துல பண்ணைக்குட்டை அமைக்கலாம்னு வேளாண்மை ஆபீஸ்ல விண்ணப்பிச்சுருக்கார். ஒண்ணரை லட்ச ரூபாய் ஒதுக்கி, நூறு நாள் வேலைத் திட்டம் மூலமா பண்ணைக்குட்டை வெட்டிக்க சொல்லிருக்காங்க. போன வருஷம் ஜூலை மாசம் 40 பேர் வந்து வேலையை ஆரம்பிச்சுருக்காங்க. ஆறு மாசம் ஆகியும்... அதாவது இந்த ஜனவரி மாசம் வரைக்கும் வேலையை முடிக்கவே இல்லையாம். ஒண்ணரை அடி ஆழத்துக்கு மட்டும் குழிபறிச்சதோட சரி. ஆபீஸ்ல போய் கேட்டா... 'அங்க போ, இங்க போ’னு அலைக்கழிச்சுருக்காங்க. நொந்து போன பாலு, சொந்தப் பணத்துல குட்டையை வெட்டி முடிச்சுருக்கார்.இவருக்காக அரசாங்கம் ஒதுக்குன தொகை, வேலையே செய்யாத ஆட்களுக்குக் கூலியா போயிடுச்சாம். அந்தக் காசை என்கிட்ட கொடுத் திருந்தா லாவது பரவாயில்லைனு புலம்பறார், பாலு. இந்தக் கதைதான், நிறைய இடங்கள்ல நடந்துக்கிட்டு இருக்கு. அதிகாரிகளும், அரசியல்வாதிங்களும் கூட்டுப்போட்டு 'வேலை' பார்க்கறதால... அப்பாவி விவசாயிங் களால ஒண்ணும் செய்ய முடியறதில்லை'' என்றார் கலங்கிப் போனவராக!</p>
<p class="content">''நாடு பூரா இந்தக் கதைதானே... நீ கலங்கி என்ன ஆகப்போகுது?'' என்று ஆறுதல் படுத்திய வாத்தியார்,</p>
<p class="content">''இன்னொரு முக்கியமான விஷயம்யா.... ஆடு, மாடுகள் மேல ஒட்டியிருக்கற ஒட்டுண்ணிகளைப் பத்தி ஆராய்ச்சி பண்ணிருக்காங்க. அதுல, ஒட்டுண்ணிகளால கால்நடைகள் இறந்துபோறதுக்கு கூட வாய்ப்பிருக்குனு கண்டுபிடிச்சுருக்காங்க. ஆடு, மாடுகளைக் கொட்டகையில கட்டி வெக்கிறப்போ, தீவனம், சாணி, குப்பை எல்லாம் அங்கேயே கிடக்கறதால, பாக்டீரியா, வைரஸ் கிருமிகள் பரவி... ஒட்டுண்ணிகள் பெருகுதாம். இந்த ஒட்டுண்ணிகள் தோல்ல பசை மாதிரி ஒட்டிக்கிட்டு ரத்தத்தை உறிஞ்சிக் குடிக்கும். ஒரு ஒட்டுண்ணி ஒரு நாளைக்கு அரை மில்லி ரத்தத்தை உறிஞ்சும். கூடவே, உயிரையே பறிக்குற நோய் கிருமி களையும் ரத்தத்துல பரப்பிடுமாம். அதனால, எப்பவும் மாடுகளையும், கொட்டகையையும் சுத்தமா வெச்சுக்கணும். புதுசா வேற பண்ணைகள்ல இருந்தோ, சந்தையில இருந்தோ ஆடு, மாடுகளை வாங்கிட்டு வர்றப்போ ஒட்டுண்ணி நீக்கம், குடற்புழு நீக்கம் எல்லாத்தையும் முறையா பண்ணனும்னு கால்நடை மருத்துவருங்க சொல்றாங்க.. அதனால கவனமா இருந்துக் கப்பா'' என்று அக்கறையுடன் சொன்னார்.</p>
<p class="content">''அடடா, பேச்சு ஜோர்ல மாட்டை மறந்துட்டேனே... போய், தீவனம் வெக்கணும்'' என்று ஏரோட்டி எழுந்தோட, அத்துடன் முடிவுக்கு வந்தது, அன்றைய மாநாடு.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நீங்கள் கேட்டவை : 'நான் ஓவன்' பைகளைப் பயன்படுத்தலாமா...?’ </div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #800080">''நல்ல விளைச்சல் தரும் நிலக்கடலை ரகம் எது?. அந்த ரக விதை எங்கு கிடைக்கும்?'' </span></p>
<p style="text-align: right"><span style="color: #993300">- செல்வராசு, நாமக்கல். </span></p>
<p class="content">திண்டிவனம் எண்ணெய் வித்துக்கள் ஆராய்ச்சி நிலையத்தின் பேராசிரியர் மற்றும் தலைவர், வைத்தியநாதன் பதில் சொல்கிறார்.</p>
<p class="content">''நிலக்கடலை சாகுபடியில், நல்ல விளைச்சல் எடுக்க வேண்டுமானால், அந்தந்தப் பகுதிக்கு ஏற்ற ரகங்களைத் தேர்வு செய்து விதைக்க வேண்டும். நாமக்கல் பகுதியைப் பொறுத்தவரை திண்டிவனம்-13, திண்டிவனம்-7 விருத்தாசலம்-2, விருத்தாசலம்-3 ஆகிய ரகங்கள் ஏற்றவை. திண்டிவனம்-13 ரகத்தில் சிகப்பு வண்ணப் பருப்பு இருக்கும். இது அதிக எண்ணெய் சத்து கொண்டது. திண்டிவனம்-7 ரகம், விவசாயிகள் மத்தியில் பிரபலமாக உள்ளது. இது, மானாவாரி, இறவை என இரண்டு சாகுபடிக்கும் ஏற்றது. விருத்தாசலம்-2 ரகம், பெரிய பருப்பு கொண்டது. ஏற்றுமதிக்கு ஏற்ற ரகமிது. விருத்தாசலம்-6 ரகம், சிறிய பருப்பாக இருந்தாலும், எண்ணெய் சத்து அதிகம் கொண்டது. சாப்பிடவும் ஏற்றது. எங்கள் ஆராய்ச்சி நிலையத்திலும், விருத்தாசலம் மண்டல ஆராய்ச்சி நிலையத்திலும் இந்த ரக விதைகள் மற்றும் தொழில்நுட்ப ஆலோசனைகளைப் பெறலாம்.''</p>
<p class="content">தொடர்புக்கு, பேராசிரியர் மற்றும் தலைவர், எண்ணெய் வித்துக்கள் ஆராய்ச்சி நிலையம், திண்டிவனம், விழுப்புரம்-604025.  தொலைபேசி: 04147-250293.</p>
<p class="content">பேராசிரியர் மற்றும் தலைவர், மண்டல ஆராய்ச்சி நிலையம், விருத்தாசலம், கடலூர்-606001. தொலைபேசி: 04143-238231.</p>
<p style="text-align: center"><img alt="" src="http://cdnw.vikatan.com/pasumai/2014/02/mzuwmd/images/pv43.jpg"></p>
<p class="content"><span style="color: #800080">''எங்கள் வீட்டில் இருக்கும் பலா மரம், 20 வயதாகியும் சரியாகக் காய்ப்பதில்லை. இரண்டு ஆண்டுகளுக்கு முன்பு அடிமரம் முழுவதையும் கொத்தி விட்டபோது, அந்த ஆண்டு காய்த்தது. அதன் பிறகு காய்க்கவில்லை. என்ன காரணம்?'' </span></p>
<p style="text-align: right"><span style="color: #993300">-கே.வி. ரங்கராஜன், ராஜபாளையம். </span></p>
<p class="content">தமிழ்நாடு வேளாண் பல்கலைக்கழகத்தில் உள்ள காய்கறித்துறை விஞ்ஞானி ஜி. ராஜலிங்கம் பதில் சொல்கிறார்.</p>
<p class="content">''நீண்டகாலமாக காய்ப்புத்தன்மை இல்லாமல் உள்ள மா, பலா, முருங்கை... போன்ற மரங்களில், ஆணி அடிப்பது, கிளைகளை வெட்டி விடுவது, மரத்தைக் குலுக்கி விடுவது... போன்ற செயல்களைச் செய்வதுண்டு. இப்படி மரத்துக்குச் செயற்கையாக ஓர் அழுத்தம் கொடுக்கப்படும்போது, சில மரங்கள் காய்த்துக் குலுங்குவதும் உண்டு. ஆனால், இந்தச் செயல்முறைக்கு விஞ்ஞான ரீதியான பின்புலம் கிடையாது. ஆகையால், காய்ப்புத் தன்மை இல்லாத மரத்தை நேரில் பார்த்த பிறகுதான் முழுமையான ஆலோசனை வழங்க முடியும். காரணம், சில மரங்கள் சத்துப்பற்றாக்குறை, போதிய சூரிய ஒளி கிடைக்காமை... போன்ற காரணங்களால்கூட பலன் கொடுக்காமல் இருக்கலாம். எனவே, உங்கள் பகுதிக்கு அருகில் உள்ள தமிழ்நாடு வேளாண் பல்கலைக்கழகத்தின் கீழ் செயல்பட்டு வரும் ஸ்ரீவில்லிபுத்தூர், வேளாண் ஆராய்ச்சி மையத்தைத் தொடர்பு கொள்ளுங்கள். அங்குள்ள தோட்டக்கலைத்துறை விஞ்ஞானி, உங்கள் மரத்தைப் பார்த்து விட்டு உரிய தொழில்நுட்ப ஆலோசனையை வழங்குவார்.''</p>
<p style="text-align: center"><img width="335" height="437" alt="" src="http://cdnw.vikatan.com/pasumai/2014/02/mzuwmd/images/pv43a.jpg"></p>
<p class="content"><strong>தொடர்புக்கு, பேராசிரியர் மற்றும் தலைவர், தமிழ்நாடு வேளாண் பல்கலைக்கழகம், பருத்தி ஆராய்ச்சி நிலையம், ஸ்ரீவில்லிப்புத்தூர், விருதுநகர்- 626125. தொலைபேசி: 04563-260736. </strong></p>
<p class="content"><span style="color: #800080">''இயற்கை விளைபொருள் அங்காடி நடத்தி வருகிறோம். எங்கள் அங்காடியில், பிளாஸ்டிக் பைகளுக்கு மாற்றாக, 'நான் ஓவன்’ பைகளைப் பயன்படுத்துமாறு நண்பர்கள் சொல்கிறார்கள். இது சரியா? 'நான் ஓவன்' பைகள் சூழலுக்கு பாதிப்பு ஏற்படுத்தாத வகையில் உருவாக்கப்படுகின்றனவா?'' </span></p>
<p style="text-align: right"><span style="color: #993300">- எஸ். சுகுணா, வேலூர். </span></p>
<p class="content">சென்னையைச் சேர்ந்த சுற்றுச்சூழல் ஆர்வலரும், 'ரீ ஸ்டோர்’ இயற்கை அங்காடி நடத்தி வருபவருமான அனந்து பதில் சொல்கிறார்.</p>
<p class="content">''பிளாஸ்டிக் பைகளைவிட, இந்த நான் ஓவன் பைகள் ஆபத்தானவை. இது தெரியாததால்தான், திருமணத் தாம்பூலம்கூட இப்பைகளில் வழங்கப்படுகின்றன. இந்த வகை பைகள், பெரும்பாலும் சீனாவில் இருந்துதான் இறக்குமதி ஆகின்றன. பெட்ரோலிய மூலப்பொருட்களில் இருந்துதான், நான் ஓவன் பைகள் தயாரிக்கிறார்கள். இவை, மட்கும் தன்மை கொண்டவை என்று சொல்லப்பட்டாலும், மட்கும் தன்மை அவற்றுக்கு கிடையாது என்பதுதான் உண்மை. இவற்றைத் தயாரிக்க, ஏராளமான ரசாயனங்கள் பயன்படுத்தப்படுகின்றன. அதனால், இப்பைகளில் அடைக்கப்படும் உணவுப் பொருட்களில் ரசாயன எச்சங்கள் கலக்க வாய்ப்புகள் உண்டு.</p>
<p style="text-align: center"><img width="431" height="313" alt="" src="http://cdnw.vikatan.com/pasumai/2014/02/mzuwmd/images/pv43c.jpg"></p>
<p class="content">தற்போது, 'மட்கும் தன்மை கொண்ட பிளாஸ்டிக் பைகள்' என்ற பெயரில் வரும் பைகளின் பயன்பாடும் அதிகரித்து வருகிறது. உண்மையில் இவை, இலை-தழை போல மட்கி மண்ணோடு மண்ணாக மாறுவதில்லை. கண்ணுக்குத் தெரியாத அளவில் நுண்துகள்களாக உதிர்கின்றன. இத்துகள்களால், மண்ணில் உள்ள நுண்ணுயிரிகளுக்கு நிச்சயம் பாதிப்பு ஏற்படும். இந்தியாவில் முழுமையான இயற்கை விவசாயம் நடைபெற்று வரும் சிக்கிம் மாநிலத்தில், இந்த இரண்டு வகை பைகளுக்கும் தடை விதிக்கப்பட்டுள்ளன. அங்கு கடைகளில் காகிதப் பைகளில்தான் பொருட்களைக் கொடுக்கிறார்கள். எடை அதிகம் கொண்ட பொருட்கள் என்றால், துணிப் பைகளைப் பயன்படுத்துகிறார்கள். ஆகையால், எங்கள் இயற்கை அங்காடியிலும் காகிதம் மற்றும் துணிப் பைகளையே பயன்படுத்தி வருகிறோம். எண்ணெய் வகைகளுக்கு வாடிக்கையாளர்களையே பாத்திரங்களை எடுத்து வரச் சொல்கிறோம். நீங்களும் இதை முயற்சி செய்து பார்க்கலாம். பிளாஸ்டிக் தீமையை எடுத்துச் சொன்னால், நிச்சயம் வாடிக்கையாளர்கள் பாத்திரங்களுடன் வருவார்கள்.''</p>
<p style="text-align: right"><strong>தொடர்புக்கு, செல்போன்: 94441-66779. </strong></p>
<p style="text-align: center"><strong><img alt="" src="http://cdnw.vikatan.com/pasumai/2014/02/mzuwmd/images/pv43f.jpg"></strong></p>
<p class="content"><span style="color: #800080">''நாட்டுக் கோழிகளுக்கு கரையான் நல்ல தீவனம் என்று கேள்விப்பட்டேன். கரையானை உற்பத்தி செய்ய, பானை, சாக்கு... போன்றவற்றைப் போட்டு வைத்தேன். ஆனால், கரையான் உற்பத்தியாகவில்லை. என்ன காரணம்? தவிர, மண்புழுக்களை கோழிகளுக்குக் கொடுக்கலாமா?'' </span></p>
<p style="text-align: right"><span style="color: #993300">-பி.கே.எம். துரை, கரையான்சாவடி, சென்னை. </span></p>
<p class="content">கால்நடைப் பராமரிப்புத் துறையின் முன்னாள் மருத்துவ மேற்பார்வையாளர், 'தஞ்சை’ ரா. ரத்தினகிரி பதில் சொல்கிறார்.</p>
<p style="text-align: center"><img width="300" height="448" alt="" src="http://cdnw.vikatan.com/pasumai/2014/02/mzuwmd/images/pv43b.jpg"></p>
<p class="content">''கரையான் அற்புதமான புரதச்சத்து நிறைந்த உணவு. கோழிகளுக்குத் தொடர்ந்து கொடுத்து வந்தால், நல்ல வளர்ச்சி இருக்கும். காய்ந்த சாணம், பழைய சாக்கு, வைக்கோல் போன்றவற்றை நிலத்தில் போட்டு தண்ணீர் தெளித்து, அதன் மீது ஐந்து லிட்டர் கொள்ளளவுள்ள மண்பானையைக் கவிழ்க்கவும். காலையும், மாலையும் பானையை எடுத்து தண்ணீர் தெளிக்கவும். இப்படிச் செய்து வந்தால் 4 முதல் 7 நட்களில், கரையான்கள் வந்துவிடும். பூச்சிக்கொல்லி நனைக்கப்பட்ட சாக்கு, பூச்சிக்கொல்லி தெளிக்கப்பட்ட வைக்கோல்... போன்றவற்றைப் பயன்படுத்தினால் கரையான் உற்பத்தி ஆகாது.</p>
<p class="content">மண்புழுக்கள், கோழிகளுக்குச் சிறந்த உணவு. தாராளமாகக் கோழிகளுக்குக் கொடுக்கலாம்.  நெத்திலிக் கருவாட்டுத் தூளையும் தீவனத்தோடு கலந்து கொடுக்க லாம்.  இதைக் கொடுப்பதால், முட்டை உற்பத்தி அதிகரிக்கும். மீன்இறைச்சிக் கழிவுகளையும்கூட கோழிகளுக்குக் கொடுக்கலாம்''</p>
<p style="text-align: right"><strong>தொடர்புக்கு, செல்போன்: 94424-01336. </strong></p>
<p style="text-align: center"><strong><img width="600" height="113" alt="" src="http://cdnw.vikatan.com/pasumai/2014/02/mzuwmd/images/pv43e.jpg"></strong></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தண்டோரா</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #800080"><img alt="" width="370" height="102" src="http://cdnw.vikatan.com/pasumai/2014/02/mzuwmd/images/pv04a.jpg"></span></p>
<p style="text-align: center"><span style="color: #800080">பசுமைக் குழு </span></p>
<p class="content"> </p>
<p class="content"><span style="color: #993300">காய்கறி சாகுபடி! </span></p>
<p class="content">தூத்துக்குடி மாவட்டம், வாகைகுளம் வேளாண் அறிவியல் நிலையத்தில், பிப்ரவரி 18-ம் தேதி வெள்ளாடு வளர்ப்பு, 20-ம் தேதி கறவை மாடுகளில் பால் உற்பத்தி அதிகரிக்கச் செய்யும் தொழில்நுட்பங்கள், 21-ம் தேதி வணிக ரீதியிலான காய்கறி சாகுபடி முறைகள், 22-ம் தேதி இறவை மற்றும் மானாவாரியில் ஒருங்கிணைந்தப் பண்ணையம் அமைத்தல், 25-ம் தேதி சோளத்தில் மதிப்பூட்டப்பட்ட பொருட்கள் தயாரித்தல், 28-ம் தேதி ஒருங்கிணைந்த மீன் வளர்ப்புத் தொழில்நுட்பங்கள் ஆகிய பயிற்சிகள் நடைபெற உள்ளன. முன்பதிவு செய்துகொள்ளவும்.</p>
<p style="text-align: right"><strong>செல்போன்: 99429-78526 </strong></p>
<p class="content"><span style="color: #993300">காளான்! </span></p>
<p class="content">ஈரோடு மாவட்டம், கோபிச்செட்டிபாளையம், வேளாண் அறிவியல் நிலையத்தில் பிப்ரவரி 18-ம் தேதி தேனி வளர்ப்புத் தொழில்நுட்பங்கள், 21-ம் தேதி காளான் வளர்ப்பு, 26-ம் தேதி ஒருங்கிணைந்தப் பண்ணையம் ஆகிய பயிற்சிகள் நடைபெற உள்ளன. முன்பதிவு செய்துகொள்ளவும்.  </p>
<p style="text-align: right"><strong>தொலைபேசி: 04285-241626 </strong></p>
<p style="text-align: center"><strong><img alt="" width="400" height="462" src="http://cdnw.vikatan.com/pasumai/2014/02/mzuwmd/images/pv04b.jpg"></strong></p>
<p class="content"><span style="color: #993300">முயல்! </span></p>
<p class="content">மதுரை, திருப்பரங்குன்றம் கால்நடைப் பயிற்சி மற்றும் ஆராய்ச்சி நிலையத்தில் பிப்ரவரி 25-ம் தேதி ஆடு வளர்ப்பு, 26-ம் தேதி கோழி மற்றும் ஜப்பானிய காடை வளர்ப்பு, 27-ம் தேதி முயல் வளர்ப்பு ஆகிய பயிற்சிகள் நடைபெற உள்ளன. முன்பதிவு செய்து கொள்ளவும்.</p>
<p style="text-align: right"><strong>தொலைபேசி: 0452-2483903 </strong></p>
<p class="content"><span style="color: #993300">ஜப்பானிய காடை! </span></p>
<p class="content">சேலம், கால்நடை மருத்துவ அறிவியல் பல்கலைக்கழகப் பயிற்சி மற்றும் ஆராய்ச்சி நிலையத்தில், பிப்ரவரி 18-ம் தேதி ஜப் பானிய காடை வளர்ப்புப் பயிற்சி நடைபெற உள்ளது. முன்பதிவு செய்துகொள்ளவும்.</p>
<p style="text-align: right"><strong>தொலைபேசி: 0427-2410408 </strong></p>
<p class="content"><span style="color: #993300">கருத்தரங்கு! </span></p>
<p class="content">சேலம், சந்தியூர், வேளாண் அறிவியல் நிலையத்தில் பிப்ரவரி 12-ம் தேதி 'பயிர் ரகங்கள் பாதுகாப்பு மற்றும் உழவர்களின் உரிமை’ பற்றிய ஒருநாள் கருத்தரங்கு நடை பெற உள்ளது. முன்பதிவு செய்துகொள்ளவும்.</p>
<p class="content"> </p>
<p style="text-align: right"><strong>தொலைபேசி: 0427-2422550 </strong></p>
<p class="content"> </p>
<p class="content"> </p>
<p class="content"><strong><span style="color: #808000">'தண்டோரா' பகுதியில் இடம்பெறும் நிகழ்ச்சிகளில் கடைசி நேர மாறுதல்கள் ஏற்படலாம். எனவே, சம்பந்தப்பட்ட நிறுவனங்கள், அமைப்புகள் ஆகியவற்றிடம் நிகழ்ச்சி குறித்தத் தகவல்களை தொலைபேசி அல்லது செல்போன் வாயிலாக, முன்கூட்டியே உறுதிசெய்த பின், பயண ஏற்பாடுகளைச் செய்யவும்.   </span></strong></p>
<p style="text-align: right"><strong>- ஆசிரியர்</strong></p>
<p style="text-align: center"><strong><img alt="" width="500" height="464" src="http://cdnw.vikatan.com/pasumai/2014/02/mzuwmd/images/pv04c.jpg"></strong></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மண்புழு மன்னாரு !</div>
<div class="subtitle1"></div>
<div class="content" style="border-top:1px solid #DDD;">
<p style="text-align: right"> <span style="color: #800000">மாத்தி யோசி : </span></p>
<p style="text-align: center"><span style="color: #993300">வெறும் வயிற்றில் வேண்டாமே இளநீர்! </span></p>
<p class="content">வாழை மரத்தை 'கற்பக விருட்சம்’னு சொல்வாங்க. இலை, தண்டு, பூ, காய், பழம்னு எல்லாமே நமக்கு பயன்படுறதாலதான் இப்படியொரு பேர். ஆனா, பெரும்பாலும் தார், இலையைத்தான் அறுவடை செய்றோம். சில பேருதான், தண்டு, வாழை நார் இதையெல்லாம்கூட வருமானமா மாத்தறாங்க. நிறைய பேர் தாரை அறுத்ததுமே ஒண்ணுக்கும் உதவாதப் பொருள்னு நினைச்சு மரத்தை அப்படியே வெட்டிப் போட்டுடுடறாங்க. ஆனா, இந்தோனேஷியா நாட்டுல, வெட்டிப்போட்ட வாழை மரத்துலயே செடிகளையெல்லாம் வளர்க்கறாங்க! ஆச்சர்யமா இருக்கா... தார் அறுத்த பின்ன, வெட்டி கீழ போடற மரத்துல சின்னச்சின்ன துளைகளைப் போட்டு... மண், இயற்கை உரம் எல்லாத்தையும் கலந்து நிரப்பி, காய்கறி, கீரை விதைகளைப் போட்டு வளர்க்கறாங்க. வாழை மரத்துல இருக்குற ஈரப்பதத்தையும், சத்துக்களையும் வெச்சே, இந்தச் செடிங்க ஜோரா வளர்ந்துடுது.</p>
<p class="content">ஆக... இயற்கை ஏராளமா நமக்கு கொடுத்திருக்கு. அதைப் பயன்படுத்துற உத்தி தெரிஞ்சுக்கிட்டா... எப்பவும் வெற்றிதான்.          </p>
<p class="content">தமிழ்நாட்டு சூழ்நிலைக்கு, சொட்டுநீர்ப் பாசனம் இல்லாம விவசாயம் செய்ய முடியாதுங்கற நிலைமைக்கு நாம தள்ளப்பட்டிருக்கோம். அதுக்காக 'சொட்டுநீர்ப் பாசனம் போட்டாச்சு'னு கையைக் கட்டிக்கிட்டு நின்னுடக் கூடாது. சொட்டுநீர்க் குழாயில அடிக்கடி மண்ணு, பாசி இதெல்லாம் அடைச்சுக்கும். அதனால, மூணு மாசத்துக்கு ஒரு தரம் குழாய்களைச் சுத்தம் பண்ணணும். குறிப்பா, செடிகளுக்குப் பக்கத்துல சொட்டிக்கிட்டிருக்கற குழாய்களைச் சுத்தம் பண்ணணும்.</p>
<p style="text-align: center"><img alt="" width="500" height="260" src="http://cdnw.vikatan.com/pasumai/2014/02/mzuwmd/images/pv50b.jpg"></p>
<p class="content">விளாம்பழம் அற்புதமான பழம். அஜீரண கோளாறைக் குணப்படுத்தும். உயிர்ச்சத்தும், சுண்ணாம்புச்சத்தும் அதிகமா இருக்கு. அதனால, எலும்பு, பல்லுக்கு பலம் கொடுக்கும். இது, இளநரையைப் போக்கும், உடலுக்கு வலிமை தரும்... இப்படி இதோட பலன்களை பட்டியல் போடலாம். ஆனா, இதையெல்லாம் நாம முழுமையா பயன்படுத்திக்கறதில்லை. விளா மரத்துல முள் இருக்கறதால அதை அருமையான உயிர்வேலியாவும் பயன்படுத்தலாம். தோட்டத்தை சுத்தி நட்டு வெச்சா, கோட்டைத்தூண் மாதிரி பாதுகாப்பா இருக்கும். குஜராத் மாநில விவசாயிங்க... விளா மரத்தை உயிர் வேலியா பயன்படுத்தறாங்க. அந்த மாநிலத்துல நிறைய கடைகள்ல விளாம்பழத்துல வெல்லம் போட்டு, ஐஸ்கிரீம் மாதிரி விக்கிறாங்க. இதை, உயிர்வேலியா பயன்படுத்துறப்போ வருமானமும் கிடைக்கும்.</p>
<p class="content">கிணத்துல நீர் மட்டம் உயரணும், மழை நீர் அறுவடை செய்யணும்னு நினைச்சா... கட்டாயம் பனை மரத்தை வளருங்க. பனை மரத்து வேருங்க, செங்குத்தா நிலத்துல இறங்கும். மரம் எத்தனை அடி உயரம் இருக்கோ, வேரும் அதே அளவுக்கு பூமிக்குள்ள இறங்கி இருக்கும். ஆக, பனைக்குப் பக்கத்துல விழுற, ஒரு சொட்டு மழைத் தண்ணியைக் கூட, வீணாக்காம, சேமிச்சி வெச்சுடும். குறிப்பா, கிணறு பக்கத்துல பனை மரங்க, இருந்தா அந்தக்கிணத்துல தண்ணி, வத்தாம, சுரந்துக்கிட்டே இருக்கும்.</p>
<p style="text-align: center"><img alt="" src="http://cdnw.vikatan.com/pasumai/2014/02/mzuwmd/images/pv50a.jpg"></p>
<p class="content">'இளநீர் உடம்புக்கு நல்லது... தினமும் ஒரு இளநீர் குடிக்கலாம்’ங்கிற நல்ல செய்தி நம்ம காதுக்கு வந்து சேந்துகிட்டு இருக்கு. இதைக்கேட்ட, பட்டணத்து பயபுள்ளைங்க ஆர்வமாகி, வெறும் வயித்துல இளநீரைக் குடிக்கறாங்க. அப்புறமா 'வயித்துல என்னமோ, பண்ணுதே... தெரியாத் தனமா குடிச்சிட்டேன்’னு, புலம்புறாங்க. வெறும் வயித்துல குடிச்சா... இளநீர்ல இருக்கிற அமிலம் வயித்துல புண்ணை உருவாக்கிடும். அதனால, ஆகாரம் சாப்பிட்ட பிறகுதான், இளநீர் குடிக் கணும்னு சித்தமருத்துவத்துல தெளிவா சொல்லி வெச்சுருக்காங்க.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கார்ட்டூன் </div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img width="600" height="408" alt="" src="http://cdnw.vikatan.com/pasumai/2014/02/mzuwmd/images/cartoon.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ விகடன்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/pasumai/2014/02/mzuwmd/images/pv65a.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விகடன் மாணவப் பத்திரிகையாளர் பயிற்சித் திட்டம்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/pasumai/2014/02/mzuwmd/images/pv29b.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பசுமை சந்தை</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><a target="_blank" href="http://www.vikatan.com/pasumai/2014/02/mzuwmd/images/pv22a.jpg"><img alt="Click To Enlarge" width="400" height="561" src="http://cdnw.vikatan.com/pasumai/2014/02/mzuwmd/images/pv22b.jpg"></a></p>
<p class="content"> </p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
