	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இயற்கை முறையில் இமாம்பசந்த்! </div>
<div class="subtitle1">மகசூல் கூட்டும் மகத்தான தொழில்நுட்பங்கள் </div>
<div class="subtitle2">ஆர். குமரேசன் படங்கள்: வீ. சிவக்குமார் </div>
<div class="subtitle3"></div>
<div class="content" style="border-top:1px solid #DDD;">
<p class="content">ரசாயன விவசாயமாக இருந்தாலும் சரி... இயற்கை முறை விவசாயமாக இருந்தாலும் சரி... வழக்கமாகக் கடைப்பிடிக்கும் சாகுபடி முறைகளோடு சில தொழில்நுட்பங்களைச் சேர்க்கும்போது விளைச்சலில் அபரிமிதமான மாற்றங்கள் உண்டாகின்றன. பல விவசாயிகள் இதை அனுபவப்பூர்வமாக நிரூபித்து வருகின்றனர். திண்டுக்கல், துரைபாண்டியன் அத்தகையோரில் ஒருவர். இவர், கிட்டத்தட்ட 98% இயற்கை முறை விவசாயத்தில் மா சாகுபடி செய்துவருகிறார்!</p>
<p class="content">திண்டுக்கல்-சிலுவத்தூர் சாலையில் 19-வது கிலோமீட்டரில் உள்ள கம்பிளியம்பட்டி எனும் கிராமத்தில் இருக்கிறது, துரைபாண்டியனின் மாந்தோப்பு. தோப்பைச் சுற்றியுள்ள நிலங்களில் கடுமையான வறட்சி காரணமாக புற்கள்கூட கருகியிருக்கும் நிலையிலும், இவருடைய மாந்தோப்பு மட்டும் பசுமை கட்டி நிற்கிறது. முறையாக கவாத்து செய்யப்பட்ட மா மரங்களில் கொத்துக்கொத்தாக காய்கள் தொங்கிக் கொண்டிருக்கின்றன. நான்கு மா மரங்களுக்கு இடையில் ஒரு தென்னை... ஒவ்வொரு தென்னையைச் சுற்றியும் வாழை மரங்கள்... என அணிவகுத்து நிற்கின்றன. கொளுத்தும் வெயிலுக்கு இதமாக கொட்டகையில் அமர்ந்திருந்த துரைபாண்டியனைச் சந்தித்தோம்.</p>
<p style="text-align: center"><img alt="" width="450" height="646" src="http://www.vikatan.com/pasumai/2014/05/yjyyjq/images/pv10f.jpg"></p>
<p class="content"><span style="color: #800080">இமாம்பசந்த் ரகத்துக்கு அதிக விலை! </span></p>
<p class="content">''லாரி டிரான்ஸ்போர்ட்தான் எனக்கு பிசினஸ். திண்டுக்கல்லுல ஒரு கல்யாண மண்டபம் இருக்கு. ரெண்டையும் பாத்துக்கிட்டு விவசாயத்தையும் செஞ்சிட்டு இருக்கேன். இந்த இடம் ஒரு காலத்துல கல்லுக் காடா இருந்துச்சி. 30 வருஷத்துக்கு முன்ன மா நடலாம்னு முடிவு செஞ்சேன். இது சம்பந்தமா என்னோட சொந்தக்காரர் பாஸ்கரன்கிட்ட பேசினப்போ, 'நல்ல யோசனை’னு தெம்பு கொடுத்தார். உடனே, ஆந்திர மாநிலம் 'ஜிதிகுப்பா’ங்கிற இடத்துக்குப் போய், கல்லாமை, செந்தூரம், பெங்களூரா, இமாம்பசந்த்னு பல ரகங்கள்ல தரமான மாங்கன்னுகளை வாங்கிட்டு வந்து நட்டோம். எல்லாம் வளர்ந்து காய்ப்புக்கு வந்த சமயத்துல, 4 இமாம்பசந்த மரங்கதான் இருந்துச்சு. ஆனா, அந்த ரகத்துக்குத்தான் அதிக விலை கிடைச்சிது. அதனால, தோப்பு முழுக்க இமாம்பசந்த் ரகத்தையே நட்டுடலாம்னு முடிவு செஞ்சிட்டோம். அதுக்காக, இமாம்பசந்த் பத்தின விஷயங்களைத் தெரிஞ்சுக்கலாம்னு நானும், பாஸ்கரனும் அலைஞ்சப்போ, ஒரு தகவல் கிடைச்சிது.</p>
<p class="content"><span style="color: #800080">ஒட்டுச்செடியில் ஆண்டு முழுவதும் காய்ப்பு! </span></p>
<p class="content">ஆந்திராவைச் சேர்ந்த தோட்டக்கலைப் பேராசிரியர் ஒருத்தர், 'இமாம்பசந்த், ஒரு வருஷம்விட்டு ஒரு வருஷம்தான் நல்ல மகசூல் கொடுக்கும். ஆனா, ஒரு சின்ன தொழில்நுட்பத்தைப் பயன்படுத்தி, வருஷம் முழுக்க காய்க்க வைக்க முடியும். ஃபீனா ரக மாஞ்செடியை (நீலம் ரக மாம்பழத்தை ஆந்திர மாநிலத்தில் இந்தப் பெயரில்தான் அழைக்கிறார்கள்) வேர்ச்செடியாகவும், இமாம்பசந்த்தை தாய்ச் செடியாகவும் வெச்சி ஒட்டுக்கட்டி... தரமான இமாம்பசந்த் செடிகளை உருவாக்கினா, மகசூலும் நல்லா இருக்கும். வருஷம் முழுசும் காய்க்கும்’னு சொல்லி... ஃபீனா ரகச் செடிகளை வாங்கிக் கொடுத்து, ஒட்டுக் கட்டுறதுக்கு ஆட்களையும் ஏற்பாடு செஞ்சி கொடுத்தாரு. ஃபீனா ரகம் நல்ல சுவையா இருக்கறதோட பழமும் பெருசா இருக்கும். அவர் சொன்ன மாதிரி ஒட்டுக் கட்டி நாத்து உருவானதும்... தோட்டத்துல இருந்த மத்த மரங்களை எல்லாம் வெட்டிட்டு... முழுக்க இமாம்பசந்த் செடிகளை நட்டுட்டோம். இப்போ, மொத்தம் 21 ஏக்கர்ல 800 இமாம்பசந்த் இருக்கு. கூடவே, மகரந்தச் சேர்க்கைக்காக சேலம், பெங்களூரா, செந்தூரம் ரகங்கள்ல 250 மரங்களை வெச்சிருக்கோம்'' என்ற துரைபாண்டியன், தொடர்ந்தார்.</p>
<p class="content">''மரங்கள் எல்லாம் ஒவ்வொரு வருஷமும் நல்ல மகசூல் கொடுக்குது. ஆரம்பத்துல வெச்ச நாலு தாய் மரங்களும் இன்னமும் நல்லா காய்ச்சிட்டு இருக்கு. அதுல மறுபடியும் ஒட்டுக் கட்டி அடர்நடவு முறையில</p>
<p class="content">20 ஏக்கர்ல இமாம்பசந்த் நடப்போறோம். தோப்புக்கு கிணத்துப் பாசனம்தான். ரெண்டு கிலோ மீட்டர் தள்ளி இருக்கற கிணத்துல இருந்து, தண்ணி கொண்டு வந்து சொட்டு நீர் மூலமா பாசனம் பண்றோம். கடுமையான வறட்சியிலயும் மரங்களைக் காய விடாம வெச்சிருக்கறது, சொட்டு நீர்தான்'' என்ற துரைபாண்டியன், இமாம்பசந்த் சாகுபடி முறைகளைச் சொல்ல ஆரம்பித்தார். அது பாடமாக இங்கே...</p>
<p class="content"><span style="color: #800080">உழவே தேவையில்லை! </span></p>
<p class="content">''ஏப்ரல், மே மாதங்கள் தவிர, மற்ற மாதங்களில் மா நடவு செய்யலாம். வரிசைக்கு வரிசை, செடிக்குச் செடி 30 அடி இடைவெளி இருக்குமாறு 2 அடிக்கு 2 அடி அளவில் குழியெடுத்து, ஆறப்போட வேண்டும் (அடர்நடவு முறையில் 15 அடிக்கு 15 அடி இடைவெளி கொடுத்தால் போதும். இவர் வழக்கமான முறையில் 30 அடி இடைவெளியில்தான் நடவு செய்துள்ளார்). குழியின் நடுப்பகுதியில் ஒட்டுச்செடியை வைத்து, ஒட்டுக் கட்டிய பகுதி நிலத்தின் மேல் மட்டத்தில் இருந்து, அரையடி உள்ளே இருக்குமாறு... மேல் மண், காய்ந்த இலை, தழைக் கழிவுகள் ஆகியவற்றை அடுக்கடுக்காக இட்டு, குழியை நிரப்ப வேண்டும். செடியைக் காய விடாமல், அதேநேரம் அதிக தண்ணீர் கொடுக்காமல்... சொட்டு நீர்ப்பாசனம் மூலமாக... காய்ச்சலும் பாய்ச்சலும் என்கிற வகையில் பாசனம் செய்யவேண்டும். நடவு செய்த முதல் 5 மாதம் வரை எந்த உரமும் கொடுக்கத் தேவையில்லை. 6-ம் மாதம் ஒவ்வொரு செடிக்கும் 3 கிலோ தொழுவுரம் கொடுக்க வேண்டும். நடவு செய்து 6 மாதங்கள் முடிந்த பிறகு, ஓர் உழவு செய்வது நல்லது. அதற்குப் பிறகு எப்போதும் உழவு தேவையில்லை.</p>
<p style="text-align: center"><img alt="" src="http://www.vikatan.com/pasumai/2014/05/yjyyjq/images/pv10c.jpg"></p>
<p class="content"><span style="color: #800080">கவாத்து கவனம்..! </span></p>
<p class="content">செடி வளரும்போதே முறையாக கவாத்து செய்து வரவேண்டும். 8-ம் மாதத்தில் 2 மீட்டர் உயரம் வரை வளரும். அதுவரை செடிகளில் பக்கக் கிளைகள் இல்லாமல், நேராகச் செல்லுமாறு கவாத்து செய்ய வேண்டும். 2 மீட்டர் உயரத்துக்கு மேல்... தரமான, தெளிவான 2 அல்லது 3 கிளைகள் இருக்குமாறு பார்த்துக் கொள்ள வேண்டும். ஒன்றரை ஆண்டுகளில் தரமான 6 கிளைகளை மட்டும் வைத்துக் கொண்டு மற்றவற்றை கவாத்து செய்துவிட வேண்டும்.</p>
<p class="content">இப்படி முறையாக கவாத்து செய்வதால், செடிகள் சீக்கிரம் வளர்ச்சியடையும். மா மரத்தில் அதிகக் கிளைகள் இருந்தால்தான் நிறைய காய்க்கும் என்கிற எண்ணத்தில், மரத்தைக் கவாத்து செய்யாமல் அடர்த்தியாக வைத்திருப்பார்கள். இதனால் மகசூல் பாதிக்கப்படுமே தவிர, நிச்சயம் அதிகரிக்காது. முறையாக கவாத்து செய்து மரத்தை காற்றோட்டமாகவும், அனைத்துப் பகுதியிலும் சூரிய ஒளி படுமாறும் வைத்துக் கொண்டால் அதிக மகசூல் கிடைக்கும். கவாத்து செய்த இடத்தில் இருந்து காய்கள் கொத்துக் கொத்தாகத் தொங்கும். பூச்சிகளும் அதிகம் தாக்காது.</p>
<p class="content"><span style="color: #800080">களைகளும் அவசியம்! </span></p>
<p class="content">கவாத்து போன்றே மூடாக்கும் ஓர் அருமையான தொழில்நுட்பம். தோப்புகளில் புதர்போல மண்டியுள்ள களைச் செடிகளை, அரையடி உயரம் வரை விட்டு, ரோட்டாவேட்டர் மூலம் 'கட்’ செய்துவிட வேண்டும். இப்படி வெட்டப்படும் களைகளைக் காய்ந்தவுடன் மா மரங்களைச் சுற்றி மூடாக்கு போட வேண்டும். நிலத்தில் அரையடி உயர செடிகள் சிறிது நாட்களில் காய்ந்து போகும். அடுத்து மழை வரும்போது, காய்ந்து பட்டுப்போன வேர்கள் இருந்த துளைகள் வழியாக, மழை நீர் நிலத்துக்குள் சேகரமாகும். இதன் மூலம் நிலத்தில் உள்ள களைகளையே உரமாகவும், மழை நீர் சேமிக்க உதவும் ஊடகமாகவும் பயன்படுத்திக் கொள்ளலாம்.</p>
<p class="content"><span style="color: #800080">மண்ணரிப்பைத் தடுக்கும் கரைகள்! </span></p>
<p class="content">நிலத்தின் மேல் மண், அடுத்த நிலத்துக்குக் கரைந்து போகாமல் பார்த்துக் கொள்ள வேண்டும். இதற்காக 10 மரங்களுக்கு ஒரு கரை அமைக்க வேண்டும். பள்ளமான பகுதியில் இருந்து, மண்ணை எடுத்து மேடாக்கி கரை ஏற்படுத்த வேண்டும். இப்படிச் செய்வதால் மேல்மண் அந்தந்த நிலத்தில் இருப்பதோடு, மண் எடுத்த பள்ளத்தில் மழைநீர் சேகரமாகும். மா சாகுபடியில் இந்த மூன்று தொழில்நுட்பங்களும் முக்கியமானவை. இவற்றை முறையாகச் செய்தால் அதிக மகசூல் எடுக்கலாம்.</p>
<p class="content">நடவு செய்த 2-ம் ஆண்டிலிருந்து மூன்று மாதங்களுக்கு ஒரு முறை, ஒவ்வொரு செடிக்கும்... தலா 10 கிராம் சூடோமோனஸ், டிரைக்கோ டிரம்மா விரிடி, பாஸ்போ- பாக்டீரியா, அசோஸ்பைரில்லம், வேம் ஆகியவற்றுடன் 2 கிலோ தொழுவுரத்தைக் கலந்து வைத்து வந்தால், வளர்ச்சி நன்றாக இருப்பதோடு, நோய்களும் தாக்காது. இப்படி, முறையான தொழில்நுட்பங்களையும் பராமரிப்பையும் கடைபிடித்தால், இமாம்பசந்த் ரகத்தை ஆண்டுதோறும் காய்க்க வைக்க முடியும்.  </p>
<p style="text-align: center"><img alt="" width="300" height="382" src="http://www.vikatan.com/pasumai/2014/05/yjyyjq/images/pv10e.jpg"></p>
<p class="content"><span style="color: #800080">காய்கள் இல்லாத நேரத்தில் கவாத்து! </span></p>
<p class="content">3-ம் ஆண்டில் இருந்து மரங்கள் காய்க்கத் தொடங்கும். 10, 20 காய்கள் என ஆரம்பிக்கும் மகசூல் ஆண்டுக்கு ஆண்டு அதிகரித்து, 10 ஆண்டுகளில் ஒரு மரத்தில் 50 கிலோ அளவுக்கு காய்க்கும். நன்கு விளைந்த காயின் காம்புப் பகுதியில் சிறிய பள்ளம் ஏற்பட்டு, காம்பு காயத் தொடங்கும். அதுதான் அறுவடைக்குச் சரியான பருவம். அறுவடை முடிந்த பிறகு, செழிம்பாகத் தண்ணீர் கொடுத்து, மரம் நன்றாக தழைந்ததும் பாசனத்தை நிறுத்திவிட வேண்டும். பிறகு, வழக்கம்போல சொட்டு நீர் மூலமாக காய்ச்சலும் பாய்ச்சலும் என்கிற வகையில் பாசனம் செய்தால் போதும். அறுவடை முடிந்து,  மரங்களில் காய்கள் இல்லாத சமயத்தில் கவாத்து செய்து... 20 மில்லி குளோர் பைரிபாஸ், 40 மில்லி வேப் பெண்ணெய், ஒரு லிட்டர் மாட்டு சிறுநீர் ஆகியவற்றை, 20 லிட்டர் தண்ணீரில் கலந்து மரம் முழுவதும் தெளிக்க வேண்டும். இதன் மூலம், மரங்களில், இலைகளில் இருக்கும் பூச்சிகளின் முட்டைகள் அழிக்கப்படும்.</p>
<p class="content"><span style="color: #800080">ஆண்டுக்கு 18 லட்சம்! </span></p>
<p class="content">சாகுபடி பாடம் முடித்த துரைபாண்டியன், ''21 ஏக்கர்ல இருக்கற மா மரங்கள்ல இருந்து வழக்கமா, 35 டன்ல இருந்து 40 டன் வரைக்கும் மகசூல் கிடைக்கும். ஆனா, இந்த முறை வறட்சி அதிகமானதாலயும், மேல்மழை இல்லாததாலும் 30 டன்தான் கிடைக்கும் போல. கிலோ காய் 100 ரூபாய்ல இருந்து</p>
<p class="content">140 ரூபாய் வரைக்கும் விற்பனையாகுது. இந்த வருஷம் உருட்டு காண்ட்ராக்டா 23 லட்ச ரூபாய்னு பேசி விட்டுட்டேன். அதுல எல்லா செலவும் போக, 18 லட்ச ரூபாய் லாபம் கிடைக்கும். இவ்வளவு கடுமையான வறட்சி யிலயும் இந்த லாபம் கிடைக்கறதுக்கு, சின்னச்சின்னத் தொழில்நுட்பங்கள்தான் காரணம்'' என்று புன்னகையுடன் விடை கொடுத்தார்.</p>
<p class="content"> </p>
<p style="text-align: right"><span style="color: #808000">தொடர்புக்கு,  <br>
பாஸ்கரன்,<br>
செல்போன்: 94432-25256 </span></p>
<hr>
<p style="text-align: center"><span style="color: #993300">தன்னைக் கொடுத்து, தென்னையை வாழ வைக்கும் வாழை! </span></p>
<p class="content">இந்த மாந்தோப்பில் நான்கு மா மரங்களுக்கு மத்தியில், ஒரு தென்னையும் அதைச் சுற்றி வாழையும் ஊடுபயிராக நிற்கின்றன. இதைப் பற்றி பேசிய பாஸ்கரன், ''கடுமையான வறட்சியைச் சமாளிக்க நாங்க நம்புறது, தொழில்நுட்பங்களைத்தான். நாலு மா மரங்களுக்கு இடையில நல்ல இடைவெளி இருக்கு. அதுல, தென்னை நடலாம்னு யோசிச்சோம். ஆனா, 'தென்னைக்கு அதிக தண்ணி தேவைப்படும். இருக்கற தண்ணி மா மரத்துக்கே போதலயே’னு யோசிச்சப்பதான்... 'தென்னையைச் சுத்தி வாழை நடலாம்’னு யோசனை வந்தது.</p>
<p style="text-align: center"><img alt="" width="400" height="266" src="http://www.vikatan.com/pasumai/2014/05/yjyyjq/images/pv10b.jpg"></p>
<p class="content">இது, குட்டை நெட்டை ரகத்தைச் சேர்ந்த தென்னை. கர்நாடக மாநிலம், மாண்டியாவுல வாங்குனது. மொத்தம் 1,250 தென்னை மரங்கள் இருக்கு. ஆனா, எந்தத் தென்னைக்கும் நேரடியா பாசனம் செய்றதில்லை. ஒவ்வொரு தென்னையைச் சுத்தியும் நாலு வாழையை நட்டிருக்கோம். சொட்டு நீர் மூலமா வாழைக்கு மட்டும் பாசனம் செய்றோம். வாழையில இருந்து ஈரத்தை உறிஞ்சி தென்னை செழிம்பா வளருது. கற்பூரவல்லி, செவ்வாழை ரகங்களை மட்டும்தான் வெச்சிருக்கோம். வாழை தார் போட்டதும், மரத்தை வெட்டி தென்னைக்கு மூடாக்கா போட்டுடுவோம். அடுத்தடுத்து வர்ற பக்கக் கன்னுகள் மூலமாவே தென்னையைக் காப்பாத்திட்டு இருக்கோம். அதே நேரத்துல, வாழை மூலமாகவும் வருமானம் கிடைச்சிட்டு இருக்கு'' என்றார்.</p>
<hr>
<p style="text-align: center"><span style="color: #993300">சுவைக் கூட்டும் வேம்பு! </span></p>
<p class="content"><img alt="" align="left" width="122" height="191" src="http://www.vikatan.com/pasumai/2014/05/yjyyjq/images/pv10a.jpg">மா சாகுபடியில், பூச்சித் தொல்லையைக் கட்டுப்படுத்த குளோர் பைரிபாஸ் எனும் ரசாயானத்தை பயன்படுத்து கிறார் துரைபாண்டியன். இதைப்பற்றி, பூச்சியியல் வல்லுநர் நீ. செல்வத்திடம் கேட்டபோது, ''குளோர் பைரிபாஸ் என்பது ரசாயனம் சார்ந்த பொருள். இதை, மா அறுவடைக்குப் பின் மரங்களுக்குப் பயன்படுத்துவதில் பிரச்னை இல்லை. அதேசமயம், இதற்கு மாற்றாக, வேப்பங்கொட்டையை நன்றாக இடித்து, அதன் சாறில் 100 மில்லிக்கு 10 லிட்டர் தண்ணீர் என்ற விகிதத்தில் கலந்து அடித்தால் நல்ல பலன் கிடைக்கும். பழங்களும் சுவையாக இருக்கும்'' என்று ஆலோசனை வழங்கினார்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வெகுமதி கொடுக்கும் வெள்ளரி! </div>
<div class="subtitle1">60 சென்ட்... 3 மாதங்கள்... 47 ஆயிரம்! </div>
<div class="subtitle2">காசி. வேம்பையன் படங்கள்: தே. சிலம்பரசன் </div>
<div class="subtitle3"></div>
<div class="content" style="border-top:1px solid #DDD;">
<p class="content">சுட்டெரிக்கும் கோடை வெயில் காலங்களில் பகல் நேரப் பேருந்துப் பயணங்களை குளிர்ச்சியாக மாற்றுவது, ஜன்னல் ஓரங்களில் விற்கப்படும் 'நாட்டு வெள்ளரிக்காய்’ பிஞ்சுகள்தான். பயணிகளைக் குளிர்விப்பது மட்டுமல்லாமல், நம்பிக்கையோடு சாகுபடி செய்யும் விவசாயிகளின் மனதையும் வருமானத்தால் குளிர்ச்சியடைய வைக்கிறது, வெள்ளரி. இந்த சூட்சமம் தெரிந்த பலரும் கோடை காலத்தில் அறுவடைக்கு வருவது போல வெள்ளரியை சாகுபடி செய்வது வழக்கம். அவர்களில் ஒருவர்தான், விழுப்புரம் நகர்ப்பகுதியை ஒட்டியுள்ள பானாம்பட்டு கிராமத்தைச் சேர்ந்த சிவா.</p>
<p class="content"><span style="color: #800080">செங்கல் சூளையிலியிருந்து விவசாயத்துக்கு! </span></p>
<p class="content">வெள்ளரிப் பிஞ்சுகள் பறிக்கும் பணியில் ஈடுபட்டிருந்த சிவாவைச் சந்தித்தோம். கடிப்பதற்கு ஒரு வெள்ளரிப் பிஞ்சைக் கொடுத்து விட்டுப் பேச ஆரம்பித்தவர், ''பத்தாவது படிக்கும்போது, செங்கல் தொழில் எங்க ஊர்ல கொடிகட்டிப் பறந்தது. அப்பா, அந்தத் தொழில் பார்த்ததால படிப்பைப் பாதியிலேயே நிறுத்திட்டு, அப்பாவுக்கு உதவியா நானும் அதுல இறங்கிட்டேன். அப்படியே தபால் மூலமா டிகிரியும் முடிச்சிட்டேன். செங்கல் தொழிலோட டிராவல்ஸும் நடத்தினோம். கிட்டத்தட்ட 15 வருஷமா உச்சத்துல இருந்த செங்கல் தொழில்ல அதிகமான போட்டி காரணத்தால லாபம் குறைய ஆரம்பிக்கவும், விவசாயத்துக்கு வந்துட்டோம். இப்போ அஞ்சு வருஷமா விவசாயம்தான் பார்த்துட்டு இருக்கேன்'' என்று முன்னுரை கொடுத்த சிவா, தொடர்ந்தார்.</p>
<p style="text-align: center"><img alt="" src="http://www.vikatan.com/pasumai/2014/05/yjyyjq/images/pv34a.jpg"></p>
<p class="content">''எங்க ஊர்ல இருந்து ரெண்டு கிலோ மீட்டர் தூரத்துல விழுப்புரம் டவுன் இருக்கறதால கத்திரிக்காய், வெண்டைக்காய்னு சாகுபடி செஞ்சு விற்பனை செய்றேன். காலையில காய்களைப் பறிச்சுக்கிட்டுப் போகும்போது, 'ஃபிரஷ்ஷா’ இருக்கறதால உடனே வித்துடும். அதனால, விற்பனைக்கு பிரச்னையே இல்லை. கோடை காலத்துல வெள்ளரிக்கான தேவை அதிகமா இருக்கறதால, எங்க கிராமத்துல நிறைய பேர் அதை சாகுபடி செய்றாங்க. அதனால நானும் மூணு வருஷமா சாகுபடி செய்றேன். வியாபாரிங்க தோட்டத்துக்கே வந்து வெள்ளரி பிஞ்சுகளைப் பறிச்சுக்கிட்டுப் போயிடுறாங்க. ஒண்ணு, ரெண்டு தப்பி பழுத்துடுச்சுனா, அதுல இருந்து விதை எடுத்துக்குவோம். விதையையும் ஒரு கிலோ 100 ரூபாய்க்குக் குறையாம விற்பனை செய்ய முடியும்.</p>
<p class="content">வெள்ளரிப் பழ சாகுபடியைவிட பிஞ்சு வெள்ளரியிலதான் லாபம் அதிகம். செலவும் குறைவு. எங்களுக்கு இருக்குற 10 ஏக்கர் நிலத்துல, ஒரு ஏக்கர் 40 சென்ட்ல கத்திரி, ஒரு ஏக்கர்ல வெண்டை, 3 ஏக்கர்ல கொய்யா, 4 ஏக்கர்ல நெல், 60 சென்ட்ல நாட்டு வெள்ளரி சாகுபடி செய்திருக்கேன்'' என்ற சிவா, 60 சென்ட் நிலத்தில் வெள்ளரி சாகுபடி செய்யும் முறை பற்றிச் சொல்ல ஆரம்பித்தார். அதை அப்படியே பாடமாகத் தொகுத்திருகிறோம்.</p>
<p style="text-align: center"><img alt="" width="354" height="233" src="http://www.vikatan.com/pasumai/2014/05/yjyyjq/images/pv34b.jpg"></p>
<p class="content"><span style="color: #800080">60 சென்ட்டுக்கு அரை கிலோ விதை! </span></p>
<p class="content">'வெள்ளரியின் ஆயுட்காலம் 90 நாட்கள். இதற்கு, வடிகால் வசதியோடு இருக்கும் அனைத்து மண் வகைகளும் ஏற்றவை. தை மாதம் முதல் மாசி மாதம் வரை உள்ள பட்டத்தில் சிறப்பாக விளையும். 60 சென்ட் நிலத்துக்கு 5 டிப்பர் எருவைக் கொட்டி களைத்து, இரண்டு சால் டிராக்டர் உழவு செய்து, 15 நாட்கள் ஆறப்போட வேண்டும். மீண்டும் ஓர் உழவு செய்து மண்ணை பொலபொலப்பாக மாற்றி... 3 கிலோ மண லுடன், அரை கிலோ வெள்ளரி விதையைக் கலந்து விதைத்து, மூங்கில் முள் படல் அல்லது டிராக்டர் மூலம் இயங்கும் பரம்புப் பலகையை வைத்து, நிலத்தின் மீது இழுத்து மண்ணால் மூடிவிட வேண்டும்.</p>
<p class="content"><span style="color: #800080">50-ம் நாளில் அறுவடை! </span></p>
<p class="content">7-ம் நாளில் விதைகள் முளைப்பு எடுத்துவிடும். 20-ம் நாளில் களை எடுத்துவிட்டு, பரிந்துரைக்கப்படும் ரசாயன உரத்தை இட்டு, தண்ணீர் கட்டவேண்டும். மண்ணின் ஈரப்பதத்தைப் பொறுத்து, தண்ணீர் கட்டினால் போதும். 25-ம் நாளுக்குமேல் வளர்ந்து, வெள்ளரிக் கொடிகள் நிலத்தில் படர ஆரம்பிக்கும். அதற்கு மேல் களை எடுக்கத் தேவையில்லை. 35-ம் நாளில் பரிந்துரைக்கப்படும் ரசாயன உரத்தைத் தூவி தண்ணீர் கட்ட வேண்டும். 40-ம் நாளுக்கு மேல் பூச்சித் தாக்குதல் இருந்தால், பரிந்துரைக்கப்படும் பூச்சிக்கொல்லிகளைத் தெளிக்கலாம்.</p>
<p style="text-align: center"><img alt="" width="274" height="351" src="http://www.vikatan.com/pasumai/2014/05/yjyyjq/images/pv34d.jpg"><img alt="" width="250" height="374" src="http://www.vikatan.com/pasumai/2014/05/yjyyjq/images/pv34c.jpg"></p>
<p class="content">45-ம் நாளில் பூவெடுத்து, 50-ம் நாள் அறுவடைக்கு வந்துவிடும். அதற்குப் பிறகு, தினம் வெள்ளரிப் பிஞ்சுகளை அறுவடை செய்யலாம். 55-ம் நாளில் அதிகப் பூக்கள் பூப்பதற்காக வளர்ச்சி ஊக்கிகளைத் தெளிக்க வேண்டும். காய்கள் பறிக்க ஆரம்பித்த பிறகு, 15 நாட்களுக்கு ஒரு முறை பரிந்துரைக்கப்படும் ரசாயன உரத்தைத் தூவி, தண்ணீர் கட்ட வேண்டும். 50-ம் நாளில் இருந்து 90-ம் நாள் வரை தொடர்ச்சியாக 40 நாட்கள் வெள்ளரிப் பிஞ்சுகளை அறுவடை செய்யலாம்.’</p>
<p class="content">சாகுபடிப் பாடம் சொன்ன சிவா, ''60 சென்ட்ல தினமும் 600 பிஞ்சுல இருந்து 800 பிஞ்சு வரை கிடைக்கும். சராசரியாக தினம் 700 பிஞ்சுனு வெச்சுக்கிட்டா...</p>
<p class="content">40 நாளைக்கு மொத்தம் 28 ஆயிரம் பிஞ்சுகள் கிடைக்கும். தோட்டத்திலேயே ஒரு பிஞ்சு ரெண்டு ரூபாய்னு எடுத்துக்கிறாங்க. அது மூலமா, 56 ஆயிரம் ரூபாய் வருமானம் கிடைக்கும். எப்படியும் கொஞ்சம் பழுத்துடும். அதுல இருந்து, சராசரியா 20 கிலோ விதை கிடைச்சுடும். அதை கிலோ 100 ரூபாய்னு விற்பனை செய்தால், 2 ஆயிரம் ரூபாய் கிடைக்கும். மொத்தம் கிடைக்கிற 58 ஆயிரம் ரூபாயில் செலவுகள் போக... 47 ஆயிரம் ரூபாய் லாபம்... 90 நாள்ல'' என்றார், மகிழ்ச்சியாக!</p>
<p style="text-align: right"><span style="color: #800080">தொடர்புக்கு,<br>
சிவா, செல்போன்: 98431-26661 <br>
ஏகாம்பரம், செல்போன்: 90959-74287</span></p>
<hr>
<p style="text-align: center"><span style="color: #993300"> <span style="font-size: medium">இயற்கை வெள்ளரி! </span></span></p>
<p class="content">சிவா, செய்து கொண்டிருப்பது ரசாயன விவ சாயம். இதையே இயற்கை முறையிலும் எளிதாகச் செய்ய முடியும் என்பதற்கு வழிகாட்டுகிறார்... இயற்கை முறை காய்கறி சாகுபடி தொழில்நுட்ப வல்லுநர் ஏகாம்பரம்.</p>
<p class="content">''ஏக்கருக்கு 5 டிப்பர் எருவைக் கொட்டி களைத்து, ஐந்து சால் உழவு செய்து மண்ணைப் பொல பொலப்பாக மாற்றி 5 அடி இடைவெளியில் வாய்க்கால்களை அமைத்துக் கொள்ள வேண்டும். வாய்க்காலின் மையப்பகுதியில் 3 அடி இடைவெளியில் ஒரு கன அடி அளவுக்குக் குழிகளை எடுத்து, ஒரு வாரம் ஆறவிட்டு... ஒவ்வொரு குழியிலும் அரைக் கூடை எருவையும், மேல் மண்ணையும் கலந்து இட்டு நிரப்ப வேண்டும். பிறகு, ஒரு குழிக்கு நான்கு விதைகள் வீதம் ஊன்றிவிட வேண்டும்.  </p>
<p style="text-align: center"><span style="color: #993300"><span style="font-size: medium">அசுவினியை விரட்டும் உரக்கலவை! </span></span></p>
<p class="content">20-ம் நாளில் களை எடுத்துவிட்டு, 100 கிலோ எருவுடன், 5 லிட்டர் பஞ்சகவ்யாவைக் கலந்து ஒவ்வொரு செடிக்கும் நான்கு விரல் அளவுக்கு வைத்து தண்ணீர்விட வேண்டும். 30-ம் நாளுக்குமேல் பூவெடுக்க ஆரம்பிக்கும். அந்த சமயத்தில், டேங்குக்கு (10 லிட்டர்) 300 மில்லி வீதம் பஞ்சகவ்யாவைக் கலந்து தெளித்துவிட வேண்டும். ஒரு ஏக்கருக்கு 10 டேங்குகள் தேவைப்படும். 40-ம் நாளில் 10 கிலோ சாம்பல் தூள், 10 கிலோ வெள்ளாட்டுச் சாணத்தூள், 10 கிலோ வேப்பம் பிண்ணாக்கு ஆகியவற்றை ஒன்றாகக் கலந்து தூவி, தண்ணீர் கட்ட வேண்டும். இது அசுவினித் தாக்குதலைக் குறைக்கவும், காய்களைப் பெருக்க வைக்கவும் உதவும்.</p>
<p style="text-align: center"><span style="color: #993300"><span style="font-size: medium">காய்புழுவைத் துரத்தும் மூலிகைப் பூச்சிவிரட்டி! </span></span></p>
<p class="content">45-ம் நாளில் டேங்குக்கு (10 லிட்டர்) 500 மில்லி தேமோர் கரைசல் கலந்து தெளிக்க வேண் டும். 50-ம் நாளுக்கு மேல் காய்ப்பு எடுக்கும். பறிப்பு துவங்கியதும் வாரம் ஒரு முறை டேங்குக்கு (10 லிட்டர்) 300 மில்லி தேமோர் கரைசலோடு, 150 மில்லி பஞ்சகவ்யா கலந்து தெளிக்க வேண்டும். காய்புழுத் தாக்குதல் தென்பட்டால், டேங்க்குக்கு ஒரு லிட்டர் மூலிகைப் பூச்சி விரட்டியைக் கலந்து தெளித்துவிட வேண்டும். அல்லது டேங்க்குக்கு 50 மில்லி வேப்பெண்ணெய், சிறிதளவு காதி சோப் கரைசல் கலந்து தெளித்துவிட வேண்டும். இப்படி இயற்கை முறையில் சாகுபடி செய்யும்போது மகசூல் கூடுவதுடன், வெள்ளரிப் பிஞ்சுகள் சுவையாகவும் இருக்கும்'' என்று சொன்னார்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அவசர... அவசியம்! </div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #800080">அனைவருக்கும் பசுமை வணக்கம்! </span></p>
<p class="content">''நாங்கள் ஆட்சிக்கு வந்தால், நதிகளை இணைப்போம்''</p>
<p class="content">-இந்தத் தேர்தலிலும் ஓங்கி ஒலித்த கோஷங்களில் ஒன்றாக இடம் பிடித்துவிட்டது.</p>
<p class="content">ஏதோ... 'இலவச அரிசி தருகிறேன்' என்பதுபோல, 'நதி நீர் இணைப்பு' விஷயத்தையும் கையில் எடுத்து விடுகிறார்கள் அரசியல்வாதிகள். ஆனால், இது எந்த அளவுக்கு சரியான விஷயம்... சாத்தியமாகக் கூடிய விஷயம்... என்பதையெல்லாம் இவர்கள் அறிவியல்பூர்வமாக அலசி ஆராய்ந்தார்களா என்பது கேள்விக்குறியே!</p>
<p class="content">நதிகளை இணைப்பதைவிட, இன்றைக்கு அவசர மற்றும் அவசியமாக செய்யப்பட வேண்டியது... ஏரி, கண்மாய், குளம், குட்டை போன்ற நீர்நிலைகளைக் காப்பாற்றுவதுதான். இதைப் பற்றி எந்த அரசியல்வாதியுமே பேசுவதில்லை என்பதுதான் வேதனை.</p>
<p class="content">தமிழகத்தின் சராசரி மழை அளவு 950 மி.மீ. இதுவும் மாதம் மும்மாரியாகப் பெய்வதில்லை. சமயங்களில் ஐந்தே நாட்களில் ஒட்டுமொத்தமாகக் கொட்டித் தீர்ப்பதும் உண்டு. இதையெல்லாம் காலகாலமாக கணித்துதான்... ஏரி, கண்மாய் குளம் என்று மழை நீர் சேகரிப்பதை வாழ்க்கை முறையாகவே வைத்திருந்தார்கள் முன்னோர்கள். ஆனால், கையில் இருந்ததையெல்லாம் கொஞ்சம் கொஞ்சமாக ஆக்கிரமிப்பாளர்களுக்கு தாரை வார்த்துவிட்டு, அத்தனை எளிதில் சாத்தியப்படாத... நதி நீர் இணைப்பு பற்றியே, அதுவும் தேர்தல் நேரத்தில் மட்டும் பேசிக் கொண்டுள்ளனர் இந்த அரசியல்வாதிகள்.</p>
<p class="content">எஞ்சியிருக்கும் நீர்நிலைகளைக் காப்பாற்றும் முயற்சிகள் முதலில் முன்னெடுக்கப்பட வேண்டும். அப்படிக் காப்பாற்றி, அவற்றையெல்லாம் முறையாகப் பராமரித்தாலே, 'நதிகள் இணைப்பு' என்பதற்கு தேவையேகூட இல்லாமல் போகலாம்!</p>
<p class="content">- ஆசிரியர்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தி ஈஸ்ட் !</div>
<div class="subtitle1">சுற்றுச்சூழல் பேசும் ஒரு திரைப்படம்! </div>
<div class="subtitle2">வி. நாகப்பன் </div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"><span style="color: #800080">பார்வை </span></p>
<p class="content"> இந்த உலகை ஆள்வது யார்?</p>
<p class="content">உலகை வழிநடத்துவதும்... கட்டுப்பாட்டுக்குள் வைத்திருப்பதும் யார்?</p>
<p style="text-align: center"><img width="307" height="99" alt="" src="http://www.vikatan.com/pasumai/2014/05/yjyyjq/images/pv15e.jpg"></p>
<p class="content">இதுபோன்ற கேள்விகளை முன் வைத்தால்... 'அமெரிக்கா’ என்பதுதான் பெரும்பாலானவர்களின் பதிலாக இருக்கும். ஆனால், இது, முழுக்க உண்மையல்ல. உலகை ஆள்பவர்கள் வல்லரசுகள் அல்ல; அவர்களையும் சேர்த்து ஆள்வது, பன்னாட்டு நிறுவனங்கள்தான். உலகின் பொருளாதாரத்தையும் அதன் தலைவிதியையும் மாற்றி எழுதும் வல்லமையுள்ளவர்கள், நாடுகளின் எல்லை கடந்து பரவியிருக்கும் இந்த கார்ப்ரேட் நிறுவனங்கள்தான்.</p>
<p class="content">எந்த ஒரு நாட்டின் சட்ட, திட்டங்களுக்கும் கட்டுப்படாத, தேவைப்பட்டால் அவற்றைத் தங்களுக்குச் சாதகமாக வளைத்து, மாற்றி எழுதும் வல்லமையும் கொண்டிருக்கும் இவர்களைக் கண்டுதான், முதலில் நாம் அஞ்ச வேண்டும்.</p>
<p class="content">அமெரிக்காவின் லூசியானா மாகாணத்தில், ப்ரிட்டிஷ் பெட்ரோலியம் நிறுவனத்தில் ஏற்பட்ட விபத்து காரணமாக, அந்நாட்டின் முக்கிய நதிகளில் ஒன்றான மிசிஸிபி... கரிய படிமம் கலந்து, நிரந்தர பாதிப்பில் சிக்கியது. ஆற்றங்கரை, அதையடுத்துள்ள கடற்கரை என அனைத்தும் முற்றிலும் மாசுபட்டன.</p>
<p style="text-align: center"><img alt="" width="600" height="632" src="http://www.vikatan.com/pasumai/2014/05/yjyyjq/images/pv15b.jpg"></p>
<p class="content">1930-ம் ஆண்டு துவங்கி, இந்த எண்ணெய் நிறுவனங்களின் வளர்ச்சியால், சுமார் 2 ஆயிரம் சதுர மைல் அளவுக்கு விவசாய நிலங்கள் பாழ் பட்டன. விவசாயிகள், அவற்றை முற்றிலும் இழக்க நேரிட்டது. கடல்வாழ் உயிரினங்கள் பெருமளவு பாதிக்கப்பட்டதால், அவற்றை நம்பி இருக்கும் மீனவர்கள் உள்ளிட்டோரின் வாழ்வாதாரங்களும் பாதிக்கப்பட்டன. நிலைமையைச் சீர்செய்ய போராட்டக் குழுக்கள் பலவும் களத்தில் குதித்தன. ஆனால், அவ்வப்போது ஏதாவது செய்வதாக போக்குக் காட்டினார்களே தவிர, இவர்களும் பெரிதாக எதையும் செய்யவில்லை. அரசும் கண்டுகொள்ள வில்லை.</p>
<p class="content">இது ஓர் உதாரணம்தான். உலகம் முழுக்கவே இப்படிப்பட்ட அநியாயங்களைக் கட்டவிழ்த்துவிட்டுக் கொண்டுதான் இருக்கின்றன, லாபத்தை மட்டுமே வெறித்தனமான குறிக்கோளாகக் கொண்டு செயல்படும் பன்னாட்டு நிறுவனங்கள். இவைதான் இவ்வுலகை ஆள்கின்றன; நம் விதியை நிர்ணயிக்கின்றன. நாம் தேர்ந்தெடுக்கும் அரசுகள் இவர்களின் பைகளில்தான்.</p>
<p class="content"><img alt="" align="right" width="124" height="174" src="http://www.vikatan.com/pasumai/2014/05/yjyyjq/images/pv15c.jpg">இந்தக் கொடுமைகளைத் தோலுரிக்கவும், பன்னாட்டு நிறுவனங்களின் அநியாயங்களை, சுற்றுச்சூழலுக்கு எதிராக அவர்கள் செய்துவரும் பஞ்சமாபாதகங்களையெல்லாம் அம்பலப்படுத்தவும்... சிறுசிறு குழுக்கள், உலகம் முழுக்கவே வேலை செய்து கொண்டிருக்கின்றன. இந்த நிலையில், இதை வெகுஜனத்தின் மனதில் விரைவாக பதிக்கும் வேலையைச் செய்திருக்கிறது... 'தி ஈஸ்ட்' (The East) எனும் ஆங்கிலப்படம்.</p>
<p class="content">சினிமா என்று சொன்னாலே... இந்தியாவில், குறிப்பாக தமிழகத்தில் காதல் என்பதைத் தாண்டி சிந்திப்பது மிகமிக அரிது. அப்படியே சிந்தித்தாலும், அதிலும்கூட காதலைச் செருகாமல் படமாக்குவதில்லை. ஆனால், ஆங்கிலப் படங்களில் பல, எடுத்துக் கொண்ட கருவை மையமாக வைத்தே முழுக்க முழுக்க எடுத்து முடிக்கப்படுகின்றன. அந்த வரிசையில் வந்திருக்கும் படம்தான் தி ஈஸ்ட். இது, கடந்த ஆண்டு வெளியாகியிருந்தாலும், இயற்கையை நேசிக்கும் அனைவராலும் கொண்டாடப்பட வேண்டிய படம் என்பதற்காகவே அதைப் பற்றி இப்போது எழுதுகிறேன்.</p>
<p class="content">'சொந்த லாபத்துக்காக, சாமான்யனின் பையில் இருக்கும் சொற்ப பணத்தையும் பறித்து, அவனைக் கடனாளியாக்கும் வேலையைத்தான் இந்த நிறுவனங்கள் செய்துவருகின்றன. இவர்கள் பரப்பிவரும் அதீத நுகர்வுக் கலாசாரத்துக்கு எதிராகப் போராட, மிக எளிமையான வழிகள் போதும். முறையான நுகர்வு மட்டுமே மனிதர்களின் வாழ்க்கைக்குப் போதுமானது. இதைக் கடைப்பிடித்தால்... மனிதர்கள் மட்டுமின்றி அனைத்து ஜீவராசிகளும் சுகமாக வாழலாம்... சுற்றுப்புறச்சூழலையும் பாதுகாக்கலாம்’ எனும் அற்புதமான கருத்துக்களை முன்வைக்கிறது இந்தத் திரைப்படம்.</p>
<p class="content">நள்ளிரவு. கடுமையான இருட்டு. அந்த பெரிய வீட்டைச் சுற்றி வளைக்கிறது, சிறு கும்பல் ஒன்று. வீட்டைச் சுற்றி கச்சா எண்ணெய் மற்றும் பெட்ரோலியக் கழிவுகளை ஊற்றுகிறார்கள். வீட்டினுள் படுத்திருப்பவர் சத்தம் கேட்டு, லேசாகப் புரண்டு படுக்கிறார். சற்றுநேரத்தில் வீடு 'குபீர்’ என்று தீ பிடித்து எரிகிறது. பிரமாண்டமாக வெடித்துச் சிதறுகிறது.</p>
<p class="content">'சில நாட்களுக்கு முன்பு கடலில் பெட்ரோலிய எண்ணெய் கலந்ததால் சுற்றுச்சூழல் பாதிக்கப்பட்டது. அதன் காரணமாக பல பறவைகளும் கடல்வாழ் உயிரினங்களும் அழிந்தது நமக்குத் தெரியும். <img alt="" align="left" width="296" height="476" src="http://www.vikatan.com/pasumai/2014/05/yjyyjq/images/pv15a.jpg">இதற்குக் காரணமான நிறுவனத்தின் தலைவர் வீடு, நேற்று இரவு வெடித்துச் சிதறியது’ என அலறுகிறது, தொலைக்காட்சி. 'ஈஸ்ட்' என்று தன்னை அழைத்துக் கொள்ளும் தீவிரவாத அமைப்புதான் காரணம் என்பது தெரிந்து நாடே அதிர்கிறது!</p>
<p class="content">கதையின் நாயகி 'ஜேன்’, 'ஹில்லர் ப்ரூட்’ எனும் தனியார் உளவு நிறுவனத்தில் வேலை பார்க்கிறார். அதன் தலைவி, ஷரோன். கார்ப்ரேட் சாம்ராஜ்யங்களுக்கு ஊழியம் செய்பவர். கார்ப்ரேட் நிறுவனங்களுக்கு எதிராகச் செயல்படும் 'ஈஸ்ட்’ அமைப்பைக் கண்டுபிடித்து ஒழிப்பதற்கான பொறுப்பு, 'ஜேன்’ வசம் வருகிறது. கடும்முயற்சிக்குப் பிறகு, 'சாரா' எனும் புதுப்பெயருடன், 'ஈஸ்ட்' குழுவுக்குள் ஊடுருவுகிறார், ஜேன். பல கட்ட சோதனைகளுக்குப் பிறகு, குழுவில் சேர்க்கப்படும் ஜேன், அதன் தலைவன் 'பெஞ்சி’ மற்றும் குழுவின் நம்பிக்கைக்குப் பாத்திரமாகிறாள். ஒரு சமயம், அவள் காயம்பட, அதற்கு வைத்தியம் பார்க்கிறார், குழுவிலிருக்கும்  டாக்டர். அப்போது டாக்டரின் கை அவ்வப்போது நடுங்குவதைப் பார்க்கிறாள்.  அவர் சொன்ன விவரத்திலிருந்து இக்குழுவிலுள்ள ஒவ்வொருவரும், பெரும்பெரும் கார்ப்ரேட் நிறுவனங்களின் அநியாய நடவடிக்கைகளால் தனிப்பட்ட முறையில் பாதிக்கப்பட்டவர்கள், என்பதை அறிகிறாள்.</p>
<p class="content">அடுத்தத் தாக்குதல்... ஈஸ்ட் குழுவினர் ஒரு டின்னருக்குச் செல்கிறார்கள். அது, மிகப்பெரிய பன்னாட்டு மருந்து தயாரிப்பு நிறுவனம் தனது புதிய மருந்தை சந்தையில் அறிமுகப்படுத்தும் கொண்டாட்ட விழா. அங்கே வழங்கப்படவிருக்கும் ஷாம்பெயின் மதுபானத்தில், யாருக்கும் தெரியாமல் எதையோ கலந்துவிடுகிறார் ஈஸ்ட் குழுவின் டாக்டர். இதைப் பார்த்து அதிர்ச்சியாகிறாள், ஜேன். விருந்து முடிந்து திரும்ப வரும் வழியில், 'எப்படி இவ்வளவு உயிர்களைக் கொல்லலாம்?’ என டாக்டருடன் வாதிடுகிறாள். தான் கலந்தது விஷம் அல்ல; அதே நிறுவனம் தயாரிக்கும் ஆன்ட்டிபயாட்டிக் மருந்து. சந்தையில் விற்கப்படும் அந்த மருந்து, முறையான ஆய்வுகளுக்குப் பிறகு வெளியிடப்பட்டதல்ல. அதன் பக்க விளைவுகள் கடுமையாக இருக்கும். அப்படி பாதிக்கப்பட்டவர்களில் ஒருவன் நான். அதனால்தான் அவ்வப்போது எனக்கு வலிப்பு வருகிறது’ என்கிறார், டாக்டர்.</p>
<p class="content">மறுநாள், இந்த விஷயம் வெளியில் பெரிதாகப் பேசப்பட... 'பாருங்கள் நாங்களே இந்த மருந்தை பயன்படுத்துகிறோம். எங்களை ஒன்றும் செய்யவில்லை’ என பேட்டி அளிக்கிறாள், நிறுவனத்தின் தலைவி. ஆனால், ஒரு சில நாட்களிலேயே அவளையும் பக்கவாதம் தாக்குகிறது. நரம்புத் தளர்ச்சியுடன் தொலைக்காட்சியில் தோன்றி உண்மையை ஒப்புக்கொண்டு மன்னிப்புக் கேட்கிறாள்.</p>
<p class="content">ஈஸ்ட் அமைப்புக்கு மற்றுமொரு வெற்றி ஈஸ்ட்டின் அடுத்தத் தாக்குதல்... பெட்ரோ கெமிக்கல் நிறுவனத்தின் மீது என முடிவாகிறது. அந்த ஊரின் முக்கிய நீர் நிலையில், நள்ளிரவுக்குப் பிறகு யாருக்கும் தெரியாமல் தன்னுடைய கழிவுகளைக் கலக்கிறது, அந்நிறுவனம். மாசுபட்ட நீரால், அவ்வூர் மக்கள் பல்வேறு அவஸ்தைக்குள்ளாகிறார்கள். நோய் எதிர்ப்புச்சக்தி குறைகிறது. ஈஸ்ட்டின் முக்கிய உறுப்பினரான 'இஸ்ஸி’யின் தந்தைதான் அந்நிறுவனத்தின் தலைவர். இஸ்ஸி மூலமாக நைச்சியமாகப் பேசி, அவள் தந்தையை அந்த நீர் நிலைக்கு அழைத்து வரச் செய்து அவரையும் அதன் இன்னொரு தலைவியையும் அந்த விஷ நீரில் குளிக்குமாறு துப்பாக்கி முனையில் கட்டாயப்படுத்துகின்றனர். அதற்குள் பாதுகாவலர்கள் துரத்த, நடக்கும் துப்பாக்கிச் சண்டையில் இஸ்ஸி காயத்துடன் தப்பிக்கிறாள்.</p>
<p style="text-align: center"><img alt="" width="350" height="519" src="http://www.vikatan.com/pasumai/2014/05/yjyyjq/images/pv15d.jpg"></p>
<p class="content">மீண்டும் காட்டுக்குள் பதுங்குகிறார்கள். ஏற்கெனவே சாப்பிட்ட மருந்தின் கடுமையான பக்கவிளைவால், டாக்டரின் நடுக்கம் அதிகமானதால் குண்டடிப்பட்ட இஸ்ஸிக்கு ஆப்பரேஷன் செய்து குண்டை வெளியே எடுக்கமுடியாமல் போக, இஸ்ஸி இறக்கிறாள். இதையடுத்து, 'கடைசியாக ஒரே ஒரு தாக்குதலைச் செய்துவிட்டு பிரிந்துவிடலாம்’ என முடிவெடுக்கிறார்கள்.</p>
<p class="content">'நீ ஒரு உளவாளி என்று எனக்குத் தெரியும்' என்று சொல்லும் பெஞ்சி, 'கார்ப்ரேட்டுகளுக்கு உளவு வேலை பார்ப்பவர்களின் பட்டியலை எப்படியாவது கொண்டு வரவேண்டும்’ எனக் கேட்கிறான். முதலில் மறுக்கும் ஜேன், தன் அலுவலகத்துக்குள் நுழைந்து கம்ப்யூட்டரில் இருக்கும் உளவாளிகளின் முழுத்தகவலையும் செல்போன் சிப்பில் பதிவு செய்கிறாள். இது தெரிந்து, லிஃப்டில் இறங்கி அலுவலகத்தை விட்டு அவள் வெளியேறும்போது, அவளு டைய செல்போன் பறிமுதல் செய்யப்படுகிறது.</p>
<p class="content">இதற்கிடையே, ஈஸ்ட் குழு பற்றி, தங்கள் கைவசமுள்ள தகவல்களை எஃப்.பி.ஐ. அமைப்பிடம் உளவு நிறுவன தலைவி கொடுக்க... காட்டுக்குள் சென்று ஈஸ்ட் குழுவின் மறைவிடத்தைத் தகர்க்கிறார்கள். சிலர் மட்டும் தப்பிக்க, டாக்டர் மாட்டிக் கொள்கிறார். இதுதெரிந்து, ஆத்திரமாகும் பெஞ்சி, ஜேன் கொண்டுவரும் தகவலில் உள்ள உளவாளிகளைப் பழி வாங்க முடிவெடுக்கிறான்.</p>
<p class="content">உளவாளிகள் பற்றிய தகவல் அடங்கிய சிப்பை, சிறிய நூலில் கட்டி, விழுங்கிவிடும் ஜேன், பிறகு அதை வெளியில் எடுக்கிறாள். ஆனால், அதிலிருக்கும் தகவல்கள் பெஞ்சியின் கைகளுக்குக் கிடைத்தால்... அனைவரின் உயிருக்கும் ஆபத்து என்று தெரிந்து, 'தகவல்கள் எதையும் கொண்டு வரவில்லை' என்று பொய் சொல்லி, பெஞ்சியை அனுப்பிவிடுகிறாள்.</p>
<p class="content">இப்போது... உலகம் முழுவதும் உள்ள ரகசிய உளவாளிகளின் தகவல்கள் தன் கையில். என்ன செய்வாள் ஜேன்?</p>
<p class="content">இந்த இடத்தில்தான் சுவாரஸ்யமான ட்விஸ்ட் வைக்கிறார், இயக்குனர். பெஞ்சி கடைபிடிக்கும் தீவிரவாத முறைகளோடு கருத்து வேறுபாடு இருந்தாலும்... ஈஸ்ட்டின் கொள்கைகளில் ஈடுபாடு கொள்கிறாள், ஜேன். எனவே, ஒவ்வொரு உளவாளியாக நேரடியாகத் தொடர்பு கொண்டு, அவர்கள் செய்யும் வேலையின் அநீதியையும், சமூகத்தின் மீதும், சுற்றுச்சூழல் மீதும் ஏற்படுத்தும் தாக்கத்தையும் எடுத்துச் சொல்கிறாள். பெரும்பாலானோரை மனம் மாற்றி சுற்றுச்சூழல் போராளிகளாக மாற்றும் முயற்சியில் இறங்குகிறாள். இதைத் தொடர்ந்து, ஈஸ்ட்டின் தீவிரவாதம், நியாயமான போராட்டமாக பரிணமிக்கிறது.</p>
<p class="content">'தீவிரவாதிகள், சட்டத்துக்குட்பட்ட போராளிகளாக மாறுவார்கள்’ எனும் கருத் தோடு கதை முடிகிறது.</p>
<p class="content">நிஜத்தில் இதெல்லாம் முடியுமா என்றுதான் தெரியவில்லை!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">"உணவையே மருந்தா தர்றோம்..."</div>
<div class="subtitle1">ரெ.சு. வெங்கடேஷ் படங்கள்: தி. குமரகுருபரன் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #800080">இயற்கை </span></p>
<p class="content"> 'உணவே மருந்து’ என்பதை உலகுக்குச் சொன்னது தமிழகம்தான். ஆனால், இன்றைக்கு நுகர்வுவெறி காரணமாக... பாரம்பரியத்துக்கு பால் ஊற்றியதன் விளைவால், ஆரோக்கியத்துக்கு பாடை கட்டிக் கொண்டிருக்கிறோம், இதே தமிழகத்தில்! பல்வேறு நாடுகளும் நம் சிறுதானிய உணவில் இருக்கும் அற்புதங்களை உணரத் தொடங்கி இருக்கும் நிலையில்... நாம் இன்னமும் ஃபாஸ்ட் ஃபுட் கடைகளில் நோய்களை வாங்கக் காத்திருக்கிறோம். இந்நிலை மாறவேண்டும் என நினைக்கும் இயற்கை ஆர்வலர்கள், இயற்கை விளைபொருட்கள், சிறுதானிய உணவுகள் எனப் பாரம்பரியப் பழக்கங்களை இளைய தலைமுறையிடம் அறிமுகப்படுத்தி வருகிறார்கள். அந்த வரிசையில், சென்னையில், மூலிகைச் சாறு மற்றும் உணவுகள் மூலமாக ஆரோக் கியம் பரப்பி வருகிறார்கள், 'தாய்வழி இயற்கை உணவக’த்தைச் சேர்ந்த நண்பர்கள்.</p>
<p style="text-align: center"><img alt="" width="600" height="602" src="http://www.vikatan.com/pasumai/2014/05/yjyyjq/images/pv47a.jpg"></p>
<p class="content"><span style="color: #800080">'உணவே மருந்தாக... மருந்தே உணவாக! </span></p>
<p class="content">சென்னை, சைதாபேட்டை ரயில் நிலையம் அருகேயுள்ள ஜீனிஸ் சாலை எப்போதும் பரபரப்பாக ஆட்கள் பறந்து கொண்டிருக்கும் இடம். மாலைவேளைகளில் இங்குள்ள போண்டா, பஜ்ஜி, ஃபாஸ்ட் ஃபுட் கடைகளில் ஈக்களைப் போல மக்கள் மொய்த்துக் கொண்டிருப்பதைப் பார்க்க முடியும். இவற்றுக்கு அருகிலேயே... சிறிய தள்ளுவண்டி ஒன்றில், 'உணவே மருந்தாக மருந்தே உணவாக’ என்ற வாசகத்தோடு... 'சளி நீங்க தூதுவளை சூப்’, 'கொழுப்பைக் கரைக்க கொள்ளு சூப்’, 'மூட்டு வலி நீங்க முடக்கத்தான் சூப்’, 'ஆயுள் நீட்டிக்க தேன்நெல்லி’ என சிலேட்டுகளில் எழுதி தொங்கவிடப்பட்டிருக்கும் தாய்வழி இயற்கை உணவகத்திலும் கூட்டம் அலைமோதுவது ஆச்சர்யமே!</p>
<p class="content"><span style="color: #800080">நம்மாழ்வார் நினைவாக..! </span></p>
<p class="content">உணவகத்தை நடத்தி வரும் மகாலிங்கத்திடம் பேசினோம், ''ஆரோக்கியமான வாழ்வுக்கு இயற்கை உணவுதான் ஏற்றதுனு நம்மாழ்வார் ஐயா அடிக்கடி சொல்லுவாரு. அந்த வார்த்தைகள்தான் இந்தக் கடை தொடங்கக் காரணமா இருந்தது. நண்பர்கள் சரவணன், ரவி ரெண்டு பேரோடயும் சேர்ந்து... இயற்கையாகக் கிடைக்கும் விளைபொருள்களை வெச்சு ஆரோக்கியமான உணவுப் பொருளை மக்களுக்கு கொடுக்கலாம்ங்கிற முடிவோட இந்த ஜனவரியிலதான் ஆரம்பிச்சோம். இதுக்கு, மக்கள்கிட்ட நல்ல வரவேற்பு இருக்கு.</p>
<p style="text-align: center"><img alt="" width="600" height="200" src="http://www.vikatan.com/pasumai/2014/05/yjyyjq/images/pv47c.jpg"></p>
<p class="content">காலையில, அருகம்புல் சாறு, நெல்லிக்கனிச் சாறு, வாழைத்தண்டு சாறு, மூலிகை கலந்த துளசி டீ, கறிவேப்பிலைச் சாறு, கேரட் கீர், பீட்ரூட் கீர் விற்பனை செய்றோம். மாலையில், தேன் நெல்லி, 7 வகை காய்கறிகள் கலந்த சூப், முடக்கத்தான் சூப், கொள்ளு சூப், முருங்கைக்காய் சூப், தூதுவளை சூப், மணத்தக்காளி சூப்பும் கொடுக்குறோம். இதை சாப்பிடறதால ஏற்படுற நன்மைகள் பத்தின துண்டு பிரசுரத்தையும் கொடுக்குறோம். பக்கத்துலயே சிறுதானிய உணவகத்தையும் ஆரம்பிச்சிருக்கோம். அதுல, இரவு நேரங்கள்ல சிறுதானிய தோசை, மூலிகை இட்லி, மூலிகை தோசைனு கொடுக்கிறோம்.</p>
<p class="content"><span style="color: #800080">தினமும் 1,500 ரூபாய்...! </span></p>
<p class="content">இதை ஆரம்பிக்கறதுக்கு 5 ஆயிரம் ரூபாய்க்கு உள்ளதான் முதலீடு செஞ்சோம். ஒரு நாளைக்குத் தேவையான காய்கறிகள், கீரைகள், மூலிகைகள், சிறுதானியங்கள் வாங்க மொத்தமா 2 ஆயிரம் ரூபாய் செலவாகுது. இயற்கை அங்காடிகள்ல காய்கறிகளை வாங்கிக்கிறோம். சாறு வகைகள், சூப் வகைகள்ல ஒரு நாளைக்கு 20 லிட்டர் தயாரிக்கிறோம். 200 மில்லி சூப் 15 ரூபாய்னு விற்பனை செய்றோம். தோசை 30 ரூபாய்னும் மூலிகை இட்லி 5 ரூபாய்னும் விற்பனை செய்றோம். ஹோட்டல்ல விக்கிற விலையைவிட குறைவுதான். ஒரு நாளைக்கு 3 ஆயிரத்து 500 ரூபாய் வருமானம் வருது. செலவெல்லாம் போக 1,500 ரூபாய் லாபமா கையில நிக்குது. இப்பத்தான் மக்கள் கொஞ்சம் கொஞ்சமா எங்க பக்கம் திரும்ப ஆரம்பிச்சுருக்காங்க. சிலர் ரெகுலரா வர ஆரம்பிச்சுட்டாங்க. மெரினா கடற்கரையிலும் ஒரு கிளை தொடங்கி இருக்கோம். அங்கேயும் நல்ல வரவேற்பு'' என்றார் மகாலிங்கம் மகிழ்ச்சியுடன்.</p>
<p class="content"><span style="color: #800080">கொள்ளு தோசை... மூலிகை இட்லி...!     </span></p>
<p class="content">அவரைத் தொடர்ந்த ரவி, ''நாங்க எந்த உணவுப் பொருள்லயும் ரசாயனத்தைச் சேர்க்கிறதில்ல. மூலிகைகள், கீரைகள்லருந்து எடுக்கப்பட்ட சாறுகளைத்தான் வடிகட்டி விற்பனை செய்றோம். நல்லெண்ணெய், சின்ன வெங்காயம், கறிவேப்பிலை, பட்டை, சோம்பு, இஞ்சி, பூண்டு, கொத்தமல்லிதான் சேக்குறோம். பொதுவா சூப் ருசியாக இருக்கறதுக்காக மைதா மாவு சேர்ப்பாங்க. நாங்க அதை சேர்க்கறதில்ல. கொள்ளு தவிர எல்லா சிறு தானியங்களையும் ஒண்ணா சேர்த்து அரைச்சு பொடியாக்கி... கைக்குத்தல் அரிசி, கருப்பு உளுந்து சேர்த்து, அரைச்ச மாவுல கலந்து தோசை செய்றோம். கருப்பு உளுந்து எலும்புக்கு நல்லது. இந்த சிறுதானிய தோசையில் எல்லா சத்துக்களுமே இருக்கு. இதை எல்லா வயதினரும் சாப்பிடலாம். நார்ச்சத்து அதிகம் இருக்குறதால, சர்க்கரை நோயாளிகளுக்கு நல்லது.</p>
<p class="content">எடையைக் குறைக்கணும்னு நினைக்கறவங் களுக்காக கொள்ளு தோசை தயாரிக்கிறோம். மூலிகைச் சாறை மாவோடு கலந்து மூலிகை இட்லி தயார் செய்றோம். மக்களுக்கு, நோய்க்கான மருந்தை நாங்க தரல. ஆனா, உணவையே மருந்தா தர்றோம்'' என்றார் புன்னகையோடு!</p>
<p style="text-align: right"><span style="color: #993300">தொடர்புக்கு, மகாலிங்கம், <br>
செல்போன்: 97907-04074</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கொட்டிக்கிடக்கும் மானியங்கள்... </div>
<div class="subtitle1">அழைப்பு விடுக்கும் தோட்டக்கலைத்துறை..! </div>
<div class="subtitle2">த. ஜெயகுமார் </div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"><span style="color: #800080">தோட்டக்கலை </span></p>
<p class="content"> <span style="color: #993300">சென்ற இதழ் தொடர்ச்சி... </span></p>
<p class="content">விவசாயத்தைப் பொறுத்தவரை அதிக அளவிலான திட்டங்களையும், மானியங்களையும் அள்ளிக் கொடுக்கும் துறை, தோட்டக்கலைத்துறைதான். தமிழ்நாடு தோட்டக்கலை மற்றும் மலைப் பயிர்கள் துறையின் திட்டங்கள் மற்றும் மத்திய அரசு உதவியோடு செயல்படுத்தப்படும் திட்டங்கள் மற்றும் மானியங்கள் பற்றி, தோட்டக்கலைத்துறை உதவி இயக்குநர் ஜெயபாண்டி கூறிய தகவல்கள் கடந்த இதழில் இடம்பிடித்தன. அதன் தொடர்ச்சி இதோ...</p>
<p style="text-align: center"><img alt="" width="580" height="521" src="http://www.vikatan.com/pasumai/2014/05/yjyyjq/images/pv23c.jpg"></p>
<p class="content"><span style="color: #800080">தோட்டக்கலைப் பயிர்களுக்கு 20 ஆயிரம் ரூபாய்! </span></p>
<p class="content">''தோட்டக்கலை பயிர்களுக்கு 50% மானியம் என்ற கணக்கில் ஒரு ஹெக்டேருக்கு 10 ஆயிரம் ரூபாய் கிடைக்கும். அதிகபட்சமாக 2 ஹெக்டேர் வரை மானியம் பெறலாம்.</p>
<p class="content">நிழல்வலைக் குடிலுக்கு, 50% மானியம் என்ற கணக்கில் ஒரு சதுர மீட்டருக்கு 300 ரூபாய் என்று அதிகபட்சமாக ஒருவருக்கு 1,000 சதுர மீட்டர் நிலத்துக்கு மானியம் கிடைக்கும்.</p>
<p class="content">தக்காளி, வெள்ளரி, தர்பூசணி, மிளகாய், கத்திரிக்காய்... உள்ளிட்ட காய்கறிப் பயிர்களுக்கு நிலப்போர்வை (மல்ச்சிங் ஷீட்) அமைத்து, சாகுபடி செய்தால் தண்ணீரை சேமிப்பதுடன், களைகளையும் கட்டுப்படுத்த முடியும். அதனால் மல்ச்சிங் ஷீட்டை நிலத்தில் பரப்ப 50% மானியம் என்ற கணக்கில், ஒரு ஹெக்டேருக்கு 10 ஆயிரம் ரூபாய் கிடைக்கும். தமிழ்நாட்டில் சென்னை, கன்னியாகுமரி, நீலகிரி மாவட்டங்கள் நீங்கலாக 29 மாவட்டங்களில் இத்திட்டம் செயல் படுத்தப்பட்டு வருகிறது.</p>
<p style="text-align: center"><img alt="" width="500" height="262" src="http://www.vikatan.com/pasumai/2014/05/yjyyjq/images/pv23b.jpg"></p>
<p class="content"><span style="color: #800080">அடர் நடவுக்கு மானியம்! </span></p>
<p class="content">அடர் நடவில் பயிர் செய்யும் மா, கொய்யா, சப்போட்டா... போன்ற பழ வகைகளுக்கு ஒரு ஹெக்டேருக்கு 40 ஆயிரம் ரூபாய் மானியம் உண்டு. இந்தத் தொகை, மூன்றாண்டுகளில் மூன்று தவணைகளாகப் பிரித்து வழங்கப்படும். நீண்டகால பழ மரவகைகளை பயிரிடுபவர்களுக்கு 75% மானியம் என்ற கணக்கில், ஒரு ஹெக்டேருக்கு அதிகபட்சம் 16 ஆயிரத்து 500 ரூபாயும் வழங்கப்படுகிறது. இந்தத் தொகையும் மூன்று ஆண்டுகளில் மூன்று தவணைகளாகப் பிரித்து வழங்கப்படும். அதிகபட்சமாக 4 ஹெக்டேர் வரை மானியம் பெறலாம்.</p>
<p style="text-align: center"><img alt="" width="600" height="531" src="http://www.vikatan.com/pasumai/2014/05/yjyyjq/images/pv23a.jpg"></p>
<p class="content"><span style="color: #800080">வாழைக்கு <img id="rupee_symbol" alt="" width="7" height="10" src="http://www.vikatan.com/images/rupee_symbol.png"> 60 ஆயிரம்! </span></p>
<p class="content">வாழை பயிரிட 50% மானியம் என்ற கணக்கில் ஒரு ஹெக்டேருக்கு 15 ஆயிரம் ரூபாய் கிடைக்கும். அதிகபட்சம் 4 ஹெக்டேர் வரை மானியம் பெறலாம். அன்னாசிக்கு 50% மானியம் என்ற கணக்கில் ஒரு ஹெக்டேருக்கு 32 ஆயிரத்து 500 ரூபாய் கிடைக்கும். திசு வாழைக்கு ஒரு ஹெக்டேருக்கு 41 ஆயிரத்து 602 ரூபாய் கிடைக்கும். அதிக பரப்பளவில் வாழை பயிரிடுபவர்களுக்கு 50% மானியம் என்ற கணக்கில், ஒரு ஹெக்டேருக்கு 12 ஆயிரத்து 500 ரூபாய் கிடைக்கும் (கோவை, ஈரோடு, கிருஷ்ணகிரி, தேனி, தூத்துக்குடி மற்றும் திருச்சி மாவட்டத்தைச் சேர்ந்தவர்களுக்கு மட்டும்). சிறு, குறு விவசாயிகளுக்கு 100% மானியத்திலும், இதர விவசாயிகளுக்கு 75 % மானியத்திலும் சொட்டு நீர்க் குழாய்கள் வழங்கப்படும்.</p>
<p class="content">மானியங்கள் பெற விரும்பும் தகுதியுடைய விண்ணப்பதாரர்கள், விண்ணப்ப மனு, சிட்டா, அடங்கல், வயல் வரைப்படம், மார்பளவு புகைப்படங்கள், குடும்ப அட்டை நகல், வங்கிக் கணக்குப்புத்தக முதல் பக்க நகல் ஆகியவற்றுடன் மாவட்ட தோட்டக்கலைத் துணை இயக்குநர் அலுவலகத்தை அணுகலாம்.</p>
<p style="text-align: right"><span style="color: #993300">தொடர்புக்கு,<br>
தோட்டக்கலை மற்றும்<br>
மலைப்பயிர்கள் துறை, சென்னை.<br>
தொலைபேசி: 044-28524643 </span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கோடைக் குறிப்புகள் !</div>
<div class="subtitle1">காசி. வேம்பையன் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #800080">யோசனை </span></p>
<p class="content">பாகல், புடலை, பீர்க்கன், பூசணி, வெள்ளரி மாதிரியான காய்கறி விதைகளின் முளைப்புத் திறனை அதிகப்படுத்த, கோடை காலத்தில் சாணியில் விராட்டி தட்டி, அதில் விதைகளைப் பதித்து, காய வைக்க வேண்டும். காய்ந்த விராட்டிகளை மண்பானையில் இட்டு சேமித்தால்... பூச்சி பிடிக்காமல் அப்படியே இருக்கும். வசதி இருப்பவர்கள் விறகடுப்புக்குப் பக்கத்துச் சுவரில் விராட்டியைத் தட்டி, அவற்றில் விதையைப் பதித்து, காயவைத்து தேவையானபோது எடுத்துப் பயன்படுத்திக் கொள்ளலாம்.</p>
<p style="text-align: center"><img alt="" width="400" height="240" src="http://www.vikatan.com/pasumai/2014/05/yjyyjq/images/pv08e.jpg"></p>
<p class="content">குளத்தில் இருக்கும் நோய் தொற்றுக் கிருமிகளைக் கட்டுப்படுத்தவும், தேவையற்ற மீன் முட்டைகளை அழிக்கவும், ஏக்கருக்கு 100 கிலோ நீர்த்த சுண்ணாம்புத்தூள் தூவி, அரை அடி ஆழத்துக்கு ஓர் உழவு செய்து, 10 முதல் 15 நாட்களுக்குக் காயப்போடவேண்டும். பிறகு, மீண்டும் 100 கிலோ நீர்த்த சுண்ணாம்புத்தூளைத் தூவ வேண்டும். மீன் குஞ்சுகளை விடுவதற்கு முன்பாக, ஓர் அடி உயரத்துக்கு மட்டும் தண்ணீர் நிறுத்தி, 400 கிலோ பசுஞ்சாணத்தைக் கரைத்துவிட்டு, 10 நாட்களுக்கு பிறகு 4 அடி உயரத்துக்கு தண்ணீர் நிறுத்தி, பிறகு மீன் குஞ்சுகளைவிட வேண்டும்.</p>
<p style="text-align: center"><img alt="" width="300" height="245" src="http://www.vikatan.com/pasumai/2014/05/yjyyjq/images/pv08d.jpg"></p>
<p class="content">6 முதல் 8 மாதம் குளத்தில் மீன் வளர்ப்பவர்கள், கண்டிப்பாக கோடை காலத்தில் குளத்தைப் பாலம் பாலமாக வெடிக்கும் அளவுக்கு காயபோட வேண்டும். அதற்கு பிறகு, அங்ககச் சத்துக்கள் நிறைந்திருக்கும் களிமண் பகுதியை மட்டும் சுரண்டி எடுத்து, நிலத்துக்குப் பயன்படுத்திக் கொள்ளலாம். அப்படி செய்ய முடியாதவர்கள் குளத்தை நன்றாக உழவு செய்து... நெல், உளுந்து, பச்சைப்பயறு, காய்கறி வகைகளை ஒரு போகம் சாகுபடிச் செய்யலாம்.</p>
<p class="content">கோடை காலத்தில் குளங்களில் தொடர்ச்சியாக மீன்களை வைத்திருக்கும்போது, அங்ககச் சத்துகள் அதிகமாகி, மீன்களுக்கு பிராணவாயு பிரச்னை வருவதற்கான வாய்ப்புகள் உள்ளது. காலை நேரத்தில் தண்ணீருக்கு வெளியிலே வந்து, வாயைப் பிளந்து மீன்கள் மூச்சுவிடுவதை வைத்து இதை அறியலாம். குளத்தில் இருக்கும் தண்ணீரில், நான்கில் ஒரு பங்கை வெளியேற்றிவிட்டு, புதுத் தண்ணீரை விட்டால், இந்தப் பிரச்னை சரியாகிவிடும்.</p>
<p style="text-align: center"><img alt="" width="300" height="199" src="http://www.vikatan.com/pasumai/2014/05/yjyyjq/images/pv08c.jpg"></p>
<p class="content">அதிகமான நீர்வேட்கை இருப்பவர்கள், ஒரு கோப்பை தண்ணீரில் இரண்டு தேக்கரண்டி அளவு எலுமிச்சைப் பழச்சாறையும், நாட்டுச் சர்க்கரையையும் கலந்து அருந்தலாம் அல்லது இளநீர் குடிக்கலாம்.</p>
<p style="text-align: center"><img width="600" height="422" alt="" src="http://www.vikatan.com/pasumai/2014/05/yjyyjq/images/pv56a.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மரபணு மாற்றுப் பயிர்களுக்கு அனுமதி... </div>
<div class="subtitle1">இனி, இந்தியர்களின் தலைவிதி? </div>
<div class="subtitle2">அறச்சலூர் செல்வம் </div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"> <span style="color: #800080">பிரச்னை </span></p>
<p class="content">மரபணு மாற்றுப் பயிர்கள் உலக அளவில் பல பின்னடைவுகளைச் சந்தித்து வந்தாலும்... இந்தியாவின் ஆதரவைப் பெறுவதைத்தான் முக்கியமான விஷயமாக அமெரிக்காவின் மான்சான்டோ உள்ளிட்ட மரபணு மாற்றுப் பயிர் தயாரிப்பு நிறுவனங்கள் கருதுகின்றன. மன்மோகன்சிங் அரசின் பதவி காலத்துக்குள் தங்களுக்குச் சாதகமான சில முக்கிய வேலைகளை முடித்துக்கொள்ள வேண்டிய கட்டாயத்தில் இருக்கின்றன, இத்தகைய நிறுவனங்கள். மரபணு மாற்றுப் பயிர்களுக்கான வயல்வெளிச் சோதனைகளுக்கு அனுமதி வாங்கியது, அத்தகைய முக்கிய வேலைகளில் ஒன்று.</p>
<p class="content">மரபணு மாற்றுப் பயிர்களை அனுமதிப்பது தொடர்பான வழக்கில், தொழில்நுட்ப வல்லுநர்கள் வழங்கிய இறுதி அறிக்கைகளை ஆராய்ந்த உச்ச நீதிமன்றம், பத்தாண்டுகால தடை என்பதை மாற்றி... 'உயிரிச் சோதனைகளுக்குப் பிறகே அனுமதிக்க வேண்டும்’ என அறிவித்தது. இந்த அறிக்கை வெளியானதும், மரபணு மாற்றுப் பயிர்களுக்காக வக்காலத்து வாங்கும் வகையில்... 'வேளாண்துறையும் சுற்றுச்சூழல்துறையும் இணைந்து, ஒரே பதில் மனுவை நீதிமன்றத்தில் தாக்கல் செய்ய வேண்டும்’ என பிரதமர் அலு வலகம் முடிவு செய்தது. ஆனால், சுற்றுச்சூழல் அமைச்சராக இருந்த ஜெயந்தி நடராஜன், அதற்கு உடன்படவில்லை. உடனடியாக அவரைப் பதவியிலிருந்து தூக்கிவிட்டு, தமது விருப்பத்தை நிறைவேற்றக்கூடிய வீரப்ப மொய்லியை சுற்றுச்சூழல் அமைச்சராக்கி, கூடவே மூன்று முக்கிய வேலைகளையும் கொடுத்தது, மத்திய அரசு.</p>
<p style="text-align: center"><img alt="" src="http://www.vikatan.com/pasumai/2014/05/yjyyjq/images/pv63a.jpg"></p>
<p class="content">மேற்குத் தொடர்ச்சி மலைத்தொடர், 'வளர்ச்சி’ என்ற பெயரில் அழிக்கப்படுவதைத் தடுக்க... 60 ஆயிரம் சதுர கிலோ மீட்டர் பரப்பளவை 'இயற்கைச் சூழலியல் முக்கியத்துவம் வாய்ந்தப் பகுதிகள்’ (Ecologically Sensitive Areas) என அறிவிக்க, ஐ.நா. சபை அளவில் ஏற்பாடுகள் நடந்தன. இது நடந்தால், ஏகப்பட்ட கம்பெனிகளுக்கு பாதிப்பாகிவிடும் என்பதால், இந்த அறிக்கையை தடுத்து நிறுத்துவது முதல் வேலையாகத் தரப்பட்டது. போஸ்கோ உருக்கு ஆலைக்கான திட்டத்தில் போஸ்கோவுக்கு ஆதரவாக சில விதி முறைகளைத் தளர்த்துவது இரண்டா வது வேலை. மூன்றாவதாக... மரபணு மாற்றுப் பயிர்களை வயல்வெளிச் சோதனைக்கு அனுமதிப்பது. இந்த மூன்று 'முக்கியப் பணி'களையும் 'தேர்தல் நடத்தை விதிகள் செயல்பாட்டுக்கு வருவதற்குள் நடத்தியாக வேண்டும்’ என்ற குறிக்கோளோடு, பிரதமரும், பிரதமர் அலுவலகத்தினரும் அவசர கதியில் இயக்க... வீரப்பமொய்லி மூன்று வேலைகளையும் கச்சிதமாக செய்து முடித்துவிட்டார்.</p>
<p class="content">'உச்ச நீதிமன்றத்தில் வழக்கு இருந்தாலும்... நீதிமன்றம், மரபணு மாற்றுப் பயிர்களின் வயல்வெளிச் சோதனைகளைத் தடை செய்யவில்லை. முந்தைய அமைச்சர் இதைத் தவறாகப் புரிந்து கொண்டு அனுமதி வழங்காமல் இருந்தார்’ என்கிற 'அற்புதமான' விளக்கத்துடன், 'மரபணு மாற்றுப் பயிர்களை வயல்வெளியில் சோதிக்கலாம்’ என்று அறிவித்தார், மொய்லி. அந்த அறிவிப்பு வந்த அடுத்த சில நாட்களிலேயே மான்சான்டோ பங்குகளின் சந்தை மதிப்பு 3 மடங்கு அதிகரித்தது. தொடர்ந்து, மரபணு மாற்று அனுமதிக் குழுவும் வயல்வெளிச் சோதனைகளுக்கு அனுமதி அளித்தது. ஆனால், ஏற்கெனவே 13 மாநிலங்கள், 'மரபணு மாற்றுப் பயிர்களை வயல்வெளியில் சோதிக்க அனுமதிக்க முடியாது’ என தெரிவித்துவிட்டன. பிரச்னை உச்ச நீதிமன்றத்துக்கு மீண்டும் எடுத்துச் செல்லப்பட்டது.</p>
<p style="text-align: center"><img alt="" width="175" height="128" src="http://www.vikatan.com/pasumai/2014/05/yjyyjq/images/pv63b.jpg"></p>
<p class="content">இந்நிலையில், பிரதமர் அலுவலகத் துக்கு ஜெயந்தி நடராஜன் ஏற்கெனவே எழுதிய கடித விவரத்தை ஒரு ஆங்கில நாளிதழ் வெளியிட, அந்த விவரமும் ஒரு மனுவானது. 'அதன் மீது அரசு தனது கருத்தைக் கூற வேண்டும்’ என்று உத்தரவிட்டுள்ளது, நீதிமன்றம். வாதங்கள் தொடர்கின்றன. மே மாதம் 10-ம் தேதியன்றோ அல்லது ஜூலையிலோ மீண்டும் விசாரிக்கப்படலாம் என்பதே இப்போதுள்ள நிலை.</p>
<p class="content">தேர்தல் நேரத்தில்...'அ.தி.மு.க. ஆதரவுடன் மத்தியில் புதிய அரசு அமைந்தால் மரபணு மாற்று பயர்களின் வயல்வெளிச் சோதனைகளைத் தடை செய்வோம்’ என ஜெயலலிதாவும்; 'மரபணு மாற்றுப் பயிர்களுக்கான வயல்வெளிச் சோதனைகளை எதிர்க்கிறோம்’ என்று பா.ம.க.வும்; 'மரபணு மாற்றுப் பயிர்கள், நீண்ட கால சோதனைகளுக்கு உள்ளாக்கப்பட்டு பாதிப்பில்லாதவை என்று அறியப்பட்ட பிறகுதான் அவற்றுக்கான அனுமதி வழங்கப்படும்’ என பா.ஜ.க.வும் அறிவித்திருக்கின்றன.</p>
<p class="content">மொத்தத்தில் உச்ச நீதிமன்றத்தின் உத்தரவும், அடுத்து அமையப் போகும் ஆட்சியையும் பொறுத்துத்தான் மரபணு மாற்றுப் பயிர்கள் என்கிற கத்தி, இந்தியர்களின் தலைமீது விழுமா... அல்லது தவிடு பொடியாகுமா? என்பது தெரியும். ஒருவேளை புதிய அரசும்... பன்னாட்டு நிறுவனங்களின் அடிமைகளால் நடத்தப்பட் டால்.... வழக்கம்போல நம் கதி அதோகதிதான்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'தொடங்கப்படாத தூர்வாரும் பணிகள்... பொறுப்பற்ற பொதுப்பணித்துறை...' </div>
<div class="subtitle1">கு. ராமகிருஷ்ணன் படங்கள்: கே. குணசீலன் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"> <span style="color: #800080">பிரச்னை </span></p>
<p class="content">காவிரி டெல்டா... என்றாலே, ரத்தநாளங்களாக விரிந்துகிடக்கும் காவிரியின் கிளைஆறுகளும்... கால்வாய்களும்தான் நினைவுக்கு வரும். இவையெல்லாம் உயிர்ப்போடு இருந்தால்தான், டெல்டாவே மூச்சுவிடும். இதையறிந்துதான், ஈராயிரம் ஆண்டுகளுக்கு முன்பிருந்தே... ஆண்டுதோறும் காவிரியைச் சீரமைத்து, பாசனத்தை உறுதிப்படுத்தும் வேலையைச் செய்து வந்தார்கள் ஆட்சியாளர்கள். ஆனால், சில, பல ஆண்டுகளாக காவிரிப் பாசனக் கட்டமைப்புகள் மறுசீரமைப்பு செய்யப்படாமல் இருப்பது... விவசாயிகளைக் கவலைக்குள்ளாக்கி இருக்கிறது. இதைவிடக் கொடுமை... தேர்தலைக் காரணமாகக் காட்டி, ஆண்டுதோறும் நடத்தப்படும் தூர்வாரும் பணிகளுக்கான முன்னேற்பாடுகள், இதுவரையிலும் தொடங்கப்படவில்லை என்பதுதான்!</p>
<p class="content">இதுதொடர்பாக நம்மிடம் பேசிய வெண்டாங்கோட்டைப் படுகை அணைப் பாசன விவசாயிகள் சங்கத் தலைவர் வீரசேனன், ''இந்த ஆண்டு தூர்வாரும் பணிகளை மேற்கொள்வதில், பொதுப்பணித்துறை அதிகாரிகள் மிகவும் மெத்தனமாக இருப்பது, எங்களை வேதனைடையச் செய்துள்ளது. ஆறுகளிலும், கிளை வாய்க்கால்களிலும் காட்டாமணக்கு, காட்டுக்கருவை மண்டிக் கிடக்கின்றன. தண்ணீர் நகர்ந்து செல்லமுடியாதபடி மரம், செடி, கொடிகள் பெரும்பகுதியை ஆக்கிரமித்துள்ளன. இவற்றை தூர் வாருவதற்கான ஆரம்பக் கட்டப்பணிகள்கூட துவக்கப்படவில்லை.</p>
<p style="text-align: center"><img alt="" width="600" height="340" src="http://www.vikatan.com/pasumai/2014/05/yjyyjq/images/pv31a.jpg"></p>
<p class="content">ஆண்டுதோறும் ஜூன் 12 அன்று மேட்டூர் அணை திறக்கப்படுவது வழக்கம். அதற்கு முன்பாக, தூர்வாரும் பணிகள் முடிக்கப்பட வேண்டும். ஆனால், அதற்கான எந்த ஒரு முகாந்திரமும் தற்போது தெரியவில்லை. நாட்கள் கடந்துவிட்டன. இன்னும் தாமதம் செய்துகொண்டே போனால், இந்த ஆண்டு தூர்வாரும் பணிகளை 5% கூட செய்து முடிக்க முடியாது. திட்ட மதிப்பீடு தயார் செய்து, ஏப்ரல் 31-ம் தேதிக்குள் டெண்டர் விட்டு முடித்திருக்க வேண்டும். இன்னும் திட்ட மதிப்பீடே முடிக்கப்படவில்லை. தேர்தல் நடத்தை விதிமுறைகளை காரணம் காட்டி, பொதுப்பணித்துறை அதிகாரிகள் அலட்சியமாக இருக்கிறார்கள்'' என்றார், வேதனையுடன்.</p>
<p class="content">திருவையாறு விவசாயிகள் சங்கத் தலைவர் சுகுமாறன் பேசும்போது, ''இந்த ஆண்டு தேர்தலைக் காரணம் காட்டுகிறார்கள். ஆனால், ஆண்டுதோறும் இதே கதைதான் நடக்கிறது. பணிகளை மிகமிக தாமதமாக, அதாவது மேட்டூரில் தண்ணீர் திறக்கப்படுவதற்கு சில நாட்களுக்கு முன் தொடங்கினால்தான், அடுத்த சில நாட்களிலேயே ஆற்றில் தண்ணீர் வரும்போது பொய்க்கணக்கு காட்டுவதற்கு வசதியாக இருக்கும் என்பதுதான் காரணமே. அதாவது, தண்ணீர் வந்துவிட்டால், தூர் வாரப்பட்டதா... இல்லையா என்பதைக் கண்டறிவது கடினம். அதனால், தூர் வாரியதாக கணக்கெழுதி பொதுப்பணித்துறை அதிகாரிகளும், காண்ட்ராக்டர்களும் பெரிய அளவில் கொள்ளை அடிக்க முடியும்'' என்று சாடியவர்,</p>
<p style="text-align: center"><img alt="" width="292" height="135" src="http://www.vikatan.com/pasumai/2014/05/yjyyjq/images/pv31b.jpg"></p>
<p class="content">''இந்தக் கூட்டுக்கொள்ளை இனிவரும் காலங்களிலும் தொடராமலிருக்க... அந்தந்தப் பகுதிகளில் உள்ள நிஜமான விவசாயிகளின் அதிகாரப்பூர்வமான பங்களிப்பு மற்றும் கூட்டுச் செயல்பாடுகளோடு தூர்வாரும் பணிகள் மேற்கொள்ளப்பட வேண்டும்'' என்று சொன்னார்.</p>
<p class="content">திருவாரூர் மாவட்டம், கோட்டூரைச் சேர்ந்த, தமிழ்நாடு விவசாயிகள் சங்கத்தின் மாநில குழு உறுப்பினர் பி.ஆர். பாண்டியன், ''கடந்த 20 ஆண்டுகளில் ஒரு முறைகூட, தூர்வாரும் பணிகள் முழுமையாக நடைபெறவே இல்லை. தமிழக அரசு, தூர்வாரும் பணிக்கென நிரந்தர அரசாணை பிறப்பித்தால்தான், ஆண்டுதோறும் பட்ஜெட்டில் இயல்பாக நிதி ஒதுக்கப்பட்டு, ஜனவரி மாத இறுதியில் தூர்வாரும் பணிகளை மேற்கொள்ள முடியும். கடந்த மூன்று ஆண்டுகளாக, 'சிறப்பு நிதி ஒதுக்கீடு’ என்ற அடிப்படையில்கூட நிதி ஒதுக்கவில்லை. இது விவசாயிகளை வஞ்சிக்கும் செயல்.</p>
<p class="content">மதகுகள், கதவணைகள் உள்ளிட்ட கட்டுமானங்களைப் பராமரிப்பதற்காக ஒதுக்கீடு செய்யப்படும் நிதியில் இருந்துதான், கடந்த மூன்று ஆண்டுகளாக தூர்வாரும் பணிக்கு நிதி எடுக்கப்படுகிறது. இதனால்தான், மதகு உள்ளிட்ட கட்டுமானங்கள் மிகவும் சிதிலமடைந்த நிலையில் உள்ளன. கட்டுமானங்கள் தொடர்பான பணிகளை மேற்கொள்வதைவிட, தூர்வாரும் பணிகளுக்கு செலவு செய்வதில்தான் பொதுப்பணித்துறை அதிகாரிகள் அதிகமாக ஆர்வம் காட்டுகிறார்கள். காரணம், கட்டுமானங்களில் முழுமையாக ஊழல் செய்ய முடியாது. தூர்வாரும் பணிகளில் மிக எளிதாகச் செய்யலாம். ஊழலை நிரூபிக்க முடியாது'' என்றார் வேதனைக் குரலில்!</p>
<p style="text-align: center"><img alt="" width="269" height="181" src="http://www.vikatan.com/pasumai/2014/05/yjyyjq/images/pv31c.jpg"></p>
<p class="content">இதுகுறித்து, காவிரி வடிநில கோட்டத் தலைமைப் பொறியாளர் பைந்தமிழ்ச் செல்வனிடம் கேட்டபோது, ''திட்டமதிப்பீடும், இதற்கான நிதியும் தயார் நிலையில் உள்ளன. தேர்தல் ஆணையத்தின் கட்டுப்பாடுகள் நீக்கப்பட்டதற்கான அதிகாரப்பூர்வ அறிவிப்பு எங்களுக்கு வந்ததும், டெண்டர் விடப்பட்டு, பணிகள் துவங்கப்படும்'' என்று சொன்னார்.</p>
<hr>
<p style="text-align: center"><span style="color: #800080"><span style="font-size: medium">கண்டுகொள்ளப்படாத கல்லணைக் கால்வாய்! </span></span></p>
<p class="content">கால்வாய் சீரமைப்புப் பணிகள் பற்றி வருத்தம் பொங்கச் சொன்ன வீரசேனன், ''மதுக்கூர், பட்டுக்கோட்டை, பேராவூரணி, அறந்தாங்கி, மணல்மேல்குடி, நாகுடி உள்ளிட்ட பகுதிகள் எல்லாமே கடைமடைப் பகுதிகள். இங்குள்ள வயல்களுக்கு ஒழுங்காக பாசனத் தண்ணீர் வருவதே இல்லை. கல்லணைக் கால்வாய் மறுசீரமைப்பு செய்யப்பட்டால்தான், இங்குள்ள 2 லட்சத்து 27 ஆயிரம் ஏக்கர் விளைநிலங்கள் தப்பிப் பிழைக்கும்.</p>
<p class="content">திருச்சி-தஞ்சாவூர்-புதுக்கோட்டை மாவட்டங்கள் சந்திக்கக்கூடிய செம்பட்டு, வல்லம், கந்தர்வக்கோட்டை உள்ளிட்ட பகுதிகளில் பெய்யக்கூடிய மழை காரணமாக பெருக்கெடுக்கும் நீர்... அக்னி ஆறு, அம்புலி ஆறு, நரி ஆறு, மகாராஜ சமுத்திரம், கண்ணன் ஆறு, பாட்டவனாச்சி ஆறு உள்ளிட்ட காட்டாறுகளின் வழியாக, வங்காள விரிகுடாவில் கலக்கிறது. இவற்றில் எல்லாம் தடுப்பணைகளைக் கட்டி, கடைமடைப்பகுதி விவசாயிகளின் பாசனத்துக்கு தண்ணீரைத் திருப்பி விடலாம். இதையும் அதிகாரிகள் கண்டுகொள்வதே இல்லை'' என்று சொன்னார்.</p>
<p class="content">இதைப்பற்றி கேட்டபோது, ''உலக வங்கி யிடம் இருந்து நிதிபெற்று, கல்லணைக் கால்வாயை மறுசீரமைப்பு செய்யத் திட்டமிட்டுள்ளோம்'' என்று சொன்னார், காவிரி வடிநில கோட்டத் தலைமைப் பொறியாளர் பைந்தமிழ்ச் செல்வன்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'நெல்லுக்கு ரசாயன உரங்கள் தேவையே இல்லை''</div>
<div class="subtitle1">'பரிந்துரைக்கிறார்... பல்கலைக்கழகப் பேராசிரியர்</div>
<div class="subtitle2">காசி. வேம்பையன்</div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"><span style="color: #800080">பாடம்<br><br></span></p>
<p class="content">ஒவ்வொரு பயிரைப் பற்றியுமான அத்தனை கேள்விகளுக்கும் விடையாக மலரும் இந்தப் பகுதியில் நெல் நடவு முறைகளைப் பற்றிய கேள்விகளுக்கு பதிலளிக்கிறார், தமிழ்நாடு வேளாண்மைப் பல்கலைக்கழகத்தின், 'வளம் குன்றா அங்கக வேளாண்மைத்துறை’யின் தலைவர் மற்றும் பேராசிரியர் ராமசாமி.</p>
<p class="content"><span style="color: #800080">''சம்பா சாகுபடி முடிந்ததும், உடனடியாக தாளடியில் நெல் சாகுபடி செய்யலாமா?''</span></p>
<p class="content">''கண்டிப்பாக, ஒரு நெல் சாகுபடிக்கும் மற்றொரு நெல் சாகுபடிக்கும் இடைவெளி கொடுக்க வேண்டும். 15 முதல் 21 நாட்கள் நிலத்துக்கு ஓய்வு கொடுக்கவேண்டும். தாளடிக்கு... வேம்பு, புங்கன், கிளரிசீடியா, அகத்தி என நிலத்தைச் சுற்றி இருக்கும் மரங்களில் இருந்து, 2 டன் அளவுக்கு இலை-தழைகளை வெட்டி, நிலம் முழுவதும் பரப்பிவிட்டு, தண்ணீர் கட்டி ஒரு வாரம் அழுக விட்டு, மீண்டும் உழவு செய்து நடவு வயலைத் தயார் செய்ய வேண்டும்.''</p>
<p class="content"><span style="color: #800080">''நெல் வயலுக்குக் கண்டிப்பாக ரசாயன உரங்களைத்தான் போட வேண்டுமா?''</span></p>
<p class="content">''கண்டிப்பாக ரசாயன உரங்களைத் தவிர்க்க வேண்டும். நெல்லுக்கு ரசாயன உரங்களைப் பயன்படுத்தும்போது, அதன் வளர்ச்சி இயல்பான நிலையில் இல்லாமல்... அதீத வளர்ச்சி காண்கிறது. இந்த வளர்ச்சியால் இலைகளின் வண்ணம் லேசாக மாறி பூச்சிகளுக்கு வரவேற்பு கொடுக்கிறது. தவிர, ரசாயனங்களுக்கு அதிக செலவும் செய்ய வேண்டியிருக்கும்.'’</p>
<p style="text-align: center"><img width="580" height="290" alt="" src="http://www.vikatan.com/pasumai/2014/05/yjyyjq/images/pv20.jpg"></p>
<p class="content"><span style="color: #800080">''ரசாயன உரங்களுக்கு மாற்று என்ன?''</span></p>
<p class="content">''பல நூற்றாண்டு காலமாக நம் முன்னோர்கள் பயன்படுத்தி வந்த இயற்கை உரங்கள்தான்.''</p>
<p class="content"><span style="color: #800080">''நெல்லுக்கு என்ன வகையான இயற்கை உரங்களை மேல் உரமாக பயன்படுத்த வேண்டும்?''</span></p>
<p class="content">''இரண்டு முறை களை எடுத்த பிறகு, மேல் உரமாக ஒரு ஏக்கர் நிலத்துக்கு, 400 கிலோ முதல் 700 கிலோ தொழுவுரம் அல்லது மண்புழு உரத்தோடு, 80 கிலோ வேப்பம் பிண்ணாக்கு, ஒரு கிலோ அசோபாஸ் அல்லது தலா 500 கிராம் அசோஸ்பைரில்லம், பாஸ்போ-பாக்டீரியா ஆகியவற்றை ஒன்றாகக் கலந்து, ஒருநாள் வைத்திருந்து தூவ வேண்டும். மேல் உரம் கொடுத்து, 10 முதல் 15 நாட்களுக்கு பிறகு, வேளாண்மைத்துறை வெளியிட்டிருக்கும் 'பச்சை வண்ண அட்டை’யைப் (லீஃப் கார்டு) பயன்படுத்தி... இலைகளின் நிறத்தைப் பார்க்க வேண்டும். அதில் மூன்றாம் எண்ணுக்குக் குறைவாக இருந்தால், மட்டும் மீண்டும் ஒரு முறை அதே உரக் கலவையைக் கொடுக்க வேண்டும்.''</p>
<p style="text-align: center"><img width="400" height="45" alt="" src="http://www.vikatan.com/pasumai/2014/05/yjyyjq/images/pv20a.jpg"></p>
<p class="content"><span style="color: #800080">''பயிரின் வளர்ச்சிக்கு, இயற்கை முறையில் என்ன வகையான கரைசலைப் பயன் படுத்த வேண்டும்?''</span></p>
<p class="content">''மாதம் ஒரு முறை 25 லிட்டர் அமுதக்கரைசல் அல்லது 200 லிட்டர் ஜீவாமிர்தக் கரைசலை தண்ணீரோடு கலந்து விடலாம். பயிரின்  வளர்ச்சியைப் பொறுத்து 25 மற்றும் 50-ம் நாட்களில் மட்டும் 10 லிட்டர் தண்ணீருக்கு 300 மில்லி பஞ்சகவ்யா என்ற அளவில் கலந்து தெளித்து விடலாம்.''</p>
<p class="content"><span style="color: #800080">''கதிர் வரும் பருவத்தில் என்னவிதமான நடைமுறைகளைக் கையாள வேண்டும்?''  </span></p>
<p class="content">''கதிர் வருவது முதல் அறுவடை வரை முறையான பாசனமுறைகளைக் கையாள வேண்டும். குறுகியகால ரகங்களில் 70 முதல் 80 நாட்களிலும்; மத்திய கால ரகங்களில் 90 முதல்</p>
<p class="content">95 நாட்களிலும்; நீண்டகால ரகங்களில் 115 முதல் 120 நாட்களிலும் கதிர் வரத் துவங்கும். கதிர் ஒரே நேரத்தில் வருவதற்கும், தரமாக வருவதற்கும் 10 லிட்டர் தண்ணீருக்கு 300 மில்லி தேமோர் கரைசலைக் கலந்து தெளித்துவிட வேண்டும். ஒரு ஏக்கருக்கு 7 முதல் 10 டேங்குகள் தேவைப்படும். இந்த நேரத்தில் நெல் வயல்களில் சிட்டுக்குருவிகள் இறங் காமல் பார்த்துக் கொள்ள வேண்டும்.</p>
<p class="content">கலப்பு நெல் ரகங்களின் கதிர்கள் இருந்தால், பிடுங்கி அப்புறப்படுத்தி விட வேண்டும். அப்போதுதான் கலப்பு இல்லாத நெல் விதையை அறுவடை செய்ய முடியும். அதிக மான ஊட்டமும், அதிகமான தண்ணீரும் கொடுக்கும்போது நெல் பயிர் சாய்ந்துவிடும். அதனால், உர மேலாண்மையை சரியாகக் கடைபிடிக்க வேண்டும். கதிர்விடும் பருவத்தில் வளர்ச்சி ஊக்கியான பஞ்சகவ்யாவைத் தெளிக்கக்கூடாது.''</p>
<p class="content">- படிப்போம்...</p>
<hr>
<p style="text-align: center"><span style="color: #800080"> அமுதக்கரைசல் </span></p>
<p class="content">அமுதக்கரைசல்... இதை 'நிலவள ஊக்கி' என்றும் சொல்கிறார்கள். இதை நிலத்தில் தெளித்ததும், 24 மணி நேரத்தில் நுண்ணுயிர்கள் பெருகும். பயிர்கள் நோய், நொடியில்லாமல் வளர உதவும். பொதுவாக 15 நாட்களுக்கு ஒரு தடவை இந்தக் கரைசலைக் கொடுக்கலாம். பயிர்கள் மிகவும் வாட்டமாக காணப்பட்டால் வாரம் ஒரு முறை கூட கொடுக்கலாம். வசதியிருந்தால், தண்ணீர் பாய்ச்சும்போதெல்லாம் அதனுடன் கலந்துவிடலாம்.</p>
<p class="content"><span style="color: #993300">தயாரிப்பு முறை...</span></p>
<p class="content">மாடு ஒரு தடவை போட்ட சாணம் (எந்த மாடாக இருந்தாலும் பயன்படுத்தலாம்), ஒரு தடவை பெய்த மாட்டுச் சிறுநீர் இவற்றை ஒரு பிளாஸ்டிக் வாளியில் எடுத்துக்கொண்டு, அதில் ஒரு கைப்பிடி வெல்லம், ஒரு குடம் தண்ணீர் ஆகியவற்றையும் சேர்க்கவேண்டும். 24 மணி நேரம் நிழல்பாங்கான இடத்தில் வைக்கவேண்டும். அதன்பிறகு, அமுதக் கரைசல் தயார். ஒரு பங்கு அமுதக்கரைசலுடன் 10 பங்கு தண்ணீர் சேர்த்துப் பயிர்களுக்குத் தெளிக்கலாம். தெளிப்பானில் (டேங்க்) ஒரு முறை தெளிப்பதற்கான அளவு இது. ஒரு ஏக்கருக்கு பத்து தெளிப்பான் (டேங்க்) அளவுக்குத் தெளிக்கவேண்டியிருக்கும். வாய்க்கால் நீரிலும் கலந்து விடலாம்.</p>
<p style="text-align: center"><span style="color: #993300">ஜீவாமிர்தம்</span></p>
<p class="content">பசுஞ்சாணம் 10 கிலோ, கோமியம் 10 லிட்டர், வெல்லம் 2 கிலோ, பயறு மாவு (உளுந்து, துவரை ஏதாவது ஒன்று) 2 கிலோ, தண்ணீர் 200 லிட்டர் இதனுடன் ஒரு கைப்பிடி உங்கள் நிலத்தின் மண் சேர்த்து பிளாஸ்டிக் கேனில் 48 மணி நேரம், அதாவது இரண்டு நாட்கள் வைத்திருக்கவேண்டும். பிளாஸ்டிக் கேனை மரத்தின் நிழலில் வைப்பது முக்கியம். காலை, மதியம், மாலை என்று மூன்று முறை கடிகாரச் சுற்றுப்படி குச்சி வைத்து, இதைக் கலக்கி விட்டு வந்தால் ஜீவாமிர்தம் தயார். இது ஒரு ஏக்கருக்கான அளவு. பாசன நீரிலேயே கலந்து விடலாம். ஒரு பங்கு ஜீவாமிர்த கரைசலுடன் பத்து பங்கு தண்ணீர் கலந்தும் பயிர்களுக்கு தெளிக்கலாம்.</p>
<hr>
<p style="text-align: center"><span style="color: #800080">பஞ்சகவ்யா தயாரிப்பு! </span></p>
<p class="content"> </p>
<p class="content">இதற்கு ஒன்பது பொருட்கள் தேவைப்படும், நாட்டு மாடு, கலப்பின மாடு என எதன் பொருட்களையும் இதற்கு பயன்படுத்தலாம்.</p>
<p class="content">தயாரிப்பு முறை: கடலைப் பிண்ணாக்கை ஒரு மணி நேரத்துக்கு முன்பே நீரில் ஊற வைத்து விடவும். பின்பு எல்லா பொருட்களையும் மண்பானை அல்லது பிளாஸ்டிக் வாளியில் கலந்து நிழலில் வைக்கவும். தூசு, தும்பு படாமல் இருக்க, மெல்லியத் துணியால் வேடு கட்டி வைக்கலாம். தினமும் இந்தக் கலவையைக் கலக்கி விடவேண்டும். இதனால் மீத்தேன் வாயு வெளியேறி, நன்மை செய்யும் நுண்ணுயிர்கள் பெருகும். ஏழு நாட்களில் பஞ்சகவ்யா தயாராகிவிடும். இதன்மூலம் ஏறத்தாழ 25 முதல் 30 லிட்டர் வரை பஞ்சகவ்யா கிடைக்கும். 10 லிட்டர் நீருக்கு 300 மில்லி வீதம் கலந்து தெளிக்கலாம் (கீரைக்கு மட்டும் அளவைக் குறைத்துக் கொள்ளவேண்டும்). ஒரு முறை தயாரித்த பஞ்சகவ்யாவை ஆறு மாத காலம் வரை வைத்திருந்து பயன்படுத்தலாம்.</p>
<p style="text-align: center"><img width="423" height="354" alt="" src="http://www.vikatan.com/pasumai/2014/05/yjyyjq/images/pv20c.jpg"></p>
<p class="content">இது எல்லா பயிர்களுக்கும் தெளிக்கவல்ல வளர்ச்சி ஊக்கியாகும். விதைநேர்த்தி செய்யவும் பயன்படுத்தலாம். ஒரு ஏக்கருக்கு, 30 லிட்டர் பஞ்சகவ்யாவுடன் 200 லிட்டர் அமுதக்கரைசலை பாசனநீருடன் கலந்து விடலாம்.</p>
<p class="content">இதனால் மண்வளம் கூடும், அதிக பூக்கள் பூக்கும், காய்-கனிகள் சுவையாக இருக்கும். பூச்சி நோயும் எளிதில் அண்டாது. விளைச்சலும் கூடுதலாகக் கிடைக்கும். பயிர் சோர்ந்திருக்கும் பொழுதும் தெளிக்கலாம். பதினைந்து நாட்களுக்கு ஒரு முறையும் பயிர்களுக்குத் தெளித்து வரலாம். நெல் பயிருக்கு மட்டும் கதிர் வந்தவுடன் அடிக்கக்கூடாது. அப்படி செய்தால், நெல்லின் தோல் கடினமாகி, அது மோட்டா ரக நெல்லாகிவிடும்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'73 லட்சம் பேருக்கு குடிநீர்... 3 லட்சம் ஏக்கரில் இருபோக சாகுபடி...' </div>
<div class="subtitle1">ஆர். குமரேசன் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #993300">தீர்ப்பு </span></p>
<p class="content">'முல்லை-பெரியாறு அணையின் நீர்மட்டத்தை 142 அடியாக உயர்த்தலாம்’ என்கிற அதிரடி தீர்ப்பின் மூலம், தமிழகத்தின் ஐந்து மாவட்ட மக்களுடைய வாழ்வாதாரத்தைக் காப்பாற்றியிருக்கிறது உச்ச நீதிமன்றம்.</p>
<p class="content">முல்லை-பெரியாறு அணையின் தண்ணீர் உரிமை தொடர்பாக... தமிழ்நாடு, கேரள மாநிலங்களுக்கிடையே 79-ம் ஆண்டிலிருந்து தொடர்ந்து பிரச்னை நடந்து கொண்டி ருக்கிறது. 'அணை தங்களுக்குச் சொந்தமானது. அணை பலவீனமாக இருக்கிறது’ என்றெல்லாம் பற்பல காரணங்களைக் கூறி, நீர்மட்டத்தை 136 அடியாக குறைத்ததுடன், புதிய அணை கட்டப்போவதாகவும் தலைவலி கொடுத்து வந்தது, கேரளா. விஷயம் நீதிமன்றத்துக்குப் போக... 2006-ம் ஆண்டில், 'அணையின் நீர் மட்டத்தை 142 அடியாக உயர்த்தலாம்’ என தீர்ப்பளித்தது, உச்ச நீதிமன்றம். இதையடுத்து, 'அணைகள் பாதுகாப்புச் சட்டம்' என்ற ஒன்றை இயற்றி, உச்ச நீதிமன்றத் தீர்ப்பை நிறைவேற்றுவதற்கு தடை ஏற்படுத்தியது கேரளா.</p>
<p style="text-align: center"><img alt="" width="600" height="425" src="http://www.vikatan.com/pasumai/2014/05/yjyyjq/images/pv55a.jpg"></p>
<p class="content">தமிழகம், மீண்டும் உச்ச நீதிமன்ற கதவைத் தட்ட.... நீண்ட விசாரணைக்குப் பின், தலைமை நீதிபதி உள்ளிட்ட 5 நீதிபதிகள் கொண்ட அமர்வு, மே 7 அன்று வரலாற்று முக்கியத்துவம் வாய்ந்த தீர்ப்பை அளித்துள்ளது. 'அணை பாதுகாப்பாகவே இருக்கிறது. எனவே, நீர்மட்டத்தை 142 அடியாக உயர்த்தலாம்' என்று சொல்லியிருக்கும் நீதிபதிகள், 'கேரளா கொண்டு வந்த அணைகள் பாதுகாப்புச் சட்டம் செல்லாது. அது அரசியல் சாசனத்துக்கு எதிரானது’ என்றும் சாடியுள்ளனர். கூடவே, அணையின் பாதுகாப்பை உறுதிசெய்ய மத்திய அரசு, கேரளா மற்றும் தமிழகத்தைச் சேர்ந்த பிரதிநிதிகள் அடங்கிய மூவர் குழுவை அமைக்கவும் யோசனை தெரிவித்துள்ளனர்.</p>
<p class="content">தீர்ப்பு குறித்துப் பேசிய, முல்லை-பெரியாறு பாதுகாப்புக் குழுவைச் சேர்ந்த அப்பாஸ், ''இது, தமிழக மக்களின் போராட்டத்துக்குக் கிடைத்த வெற்றி. மதுரை, தேனி, திண்டுக்கல், சிவகங்கை, ராமநாதபுரம் ஆகிய ஐந்து மாவட்டங்களில் இருக்கும் மூன்று லட்சம் ஏக்கர் நிலங்களின் இருபோக சாகுபடியையும்... 73 லட்சம் மக்களின் குடிநீர்த் தேவையையும் உறுதி செய்துள்ளது இந்தத் தீர்ப்பு. உச்ச நீதிமன்றத்தின் தீர்ப்பு விரைவாக நிறைவேற்றப்பட்டால்... ஐந்து மாவட்டங்களில் விவசாயம் செழிக்கும்'' என்று மகிழ்ச்சி பொங்கச் சொன்னார்.</p>
<p class="content">இதற்கிடையே, கேரளாவில் முழு அடைப்பு உள்ளிட்ட போராட்டங்கள் ஆரம்பமாகியுள்ளன.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பரிசாக... பசுமை! </div>
<div class="subtitle1">சமரன் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #800080">நாட்டு நடப்பு </span></p>
<p class="content"> விழுப்புரம் மாவட்டம், கொடுக்கப்பட்டு கிராமத்தில் கடந்த ஏப்ரல் 4-ம் தேதி, ஸ்ரீவெங்கடேஷ்வரா மழலையர் துவக்கப் பள்ளியின் ஆண்டு விழா நடைபெற்றது. இவ்விழாவில் பள்ளியில் படிக்கும் 120 மாணவர்களுக்கும் 'பசுமை விகடன்’ இதழ் பரிசாக வழங்கப்பட்டது.</p>
<p class="content">விழாவில் பேசிய பள்ளியின் தாளாளர் திருவிக்ரமன், ''தாத்தா காலத்தில் நல்ல விளைச்சல் கொடுத்த நிலங்கள் எல்லாம் இன்றைக்கு உரங்கள் கொட்டப்பட்டதால் கெட்டுக் கிடக் கின்றன. மறுபக்கம் ரியல் எஸ்டேட் மூலமாக வீட்டுமனைகளாக மாற்றப்படுகின்றன. இந்த அபாயகரமான நிலையை மாற்றுவதற்கு அவசிய மான இயற்கை விவசாயத் தொழில்நுட்பங்கள், நாம் மறந்துபோன பாரம்பரிய விவசாயத் தொழில்நுட்பங்கள் மற்றும் மண்ணுக்கு ஏற்ற புதிய விவசாயத் தொழில்நுட்பங்கள் தேவை.</p>
<p style="text-align: center"><img alt="" width="270" height="186" src="http://www.vikatan.com/pasumai/2014/05/yjyyjq/images/pv51a.jpg"></p>
<p class="content">இதையெல்லாம் சொல்லிக் கொடுக்கும் வேலையை 'பசுமை விகடன்’ இதழ் தொடர்ச்சி யாகச் செய்துவருகிறது. இந்த இதழை, மழலை களான மாணவர்களிடம் பரிசாகக் கொடுக்கும் போது, மாணவர்களுக்கு இயற்கை விவசாய விழிப்பு உணர்வு ஏற்படுவதுடன்... பெற்றோருக்கும் இந்தக் கருத்துகள் சென்றடையும்'' என்றார், மகிழ்ச்சியாக!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மீத்தேன் எமன் </div>
<div class="subtitle1">விளைநிலங்களில் வெடிகுண்டு... விவசாயிகளின்  தலையில் துண்டு! </div>
<div class="subtitle2">கு. ராமகிருஷ்ணன் படங்கள்: கே. குணசீலன் ஓவியம்: செந்தில் </div>
<div class="subtitle3"></div>
<div class="content" style="border-top:1px solid #DDD;">
<p class="content">'எத்தனை நாளைக்குத்தான் குறுநில மன்னனாகவே இருப்பது? உடனே பேரரசனாக மாற வேண்டும்’ என ஆசைப்பட்டான் ஒரு குறுநில மன்னன். ஆனால், ஆசை இருக்கும் அளவுக்கு அவனிடம் வீரமில்லை. படை வீரர்களும்  கோழைகளாகவே இருந்தார்கள்.</p>
<p class="content">'இவர்களை வைத்துக் கொண்டு, எப்படி பேரரசனாவது?’ என யோசித்த மன்னன், சாமியாரிடம் யோசனை கேட்டான். 'நீயும், சிப்பாய்களும் 108 நாட்களுக்கு தினமும் மூன்றுவேளை புலிப்பால் அருந்தி தவம் இருந்தால், வீரம் வந்து சேரும். மற்ற மன்னர்களை எளிதில் வீழ்த்திவிடலாம்’ என்றார், சாமியார்.</p>
<p class="content">உடனடியாக, காட்டுவாசிகளிடமிருந்து ஏராளமான புலிகள் விலைக்கு வாங்கப்பட்டன. அவற்றை அரண்மனையில் வைத்துக்கொள்ள பயந்த மன்னன், 'வீட்டுக்கொரு புலி வளர்க்க வேண்டும்’ என்றான். தினமும் பால் கறந்து அரண்மனைக்கு அனுப்புங்கள்’ என தன் குடிமக்களுக்கு உத்தரவும் போட்டான்.</p>
<p class="content">'விதியே’ என புலியை வீடுகளில் வளர்த்த மக்களுக்கு, அதன் உறுமல் சத்தம்தான் குலை நடுங்க வைத்தது. அச்சம் விலகாமல், அரசனிடம் முறையிட்டார்கள். 'பழகப் பழக சரியாகிவிடும்’ என்றான், மன்னன். அடுத்தடுத்த நாட்களில் உறுமல் அதிகமானதால், மக்கள் அரண்மனைக்கு ஓடி வந்தனர். 'கூண்டுக்குள் இருந்தால், உறுமத்தான் செய்யும். திறந்துவிடுங்கள். அமைதியாகி விடும்’ என்றான், மன்னன். கூண்டுகள் திறக்கப்பட, வெறியோடு வெளியில் வந்த புலிகள், அகப்பட்டவர்களை எல்லாம் கடித்துக் குதறின. மன்னனும், சிப்பாய்களும் அரண்மனைக்குள் பாதுகாப்பாக இருந்தனர்.</p>
<p style="text-align: center"><img alt="" width="600" height="749" src="http://www.vikatan.com/pasumai/2014/05/yjyyjq/images/pv60a.jpg"></p>
<p class="content">இக்கதையில் சொல்லப்படுவது போல்... அரசு கொண்டு வரும் (ஆபத்தான) திட்டங்களால், ஆட்சியாளர்களுக்கும் அதிகாரிகளுக்கும் எந்த பாதிப்பும் வரப்போவது இல்லை. பாதிக்கப்படப் போவது அப்பாவி குடிமக்கள்தான். மீத்தேன், நிலக்கரி போன்ற திட்டங்களால் பேராபத்துகள் நிகழும்போது, ஆட்சியாளர்களும் அதிகார வர்க்கத்தினரும்... சென்னை, டெல்லி, மும்பை என்று பெருநகரங்களிலோ... அமெரிக்கா, ஆஸ்திரேலியா என்று வெளிநாடுகளிலோ... செட்டில் ஆகிவிடுவார்கள். அந்த தைரியத்தில்தான், 'மக்கள் இத்திட்டங்களுக்கு ஒத்துழைப்புத் தந்தாக வேண்டும்’ என மனசாட்சியே இல்லாமல் உபதேசம் செய்கிறார்கள். கேட்டால்... 'வளர்ச்சி... வளர்ச்சி' என்று கூப்பாடு போடுகிறார்கள். மெத்தப் படித்த மேதாவிகளாகக் காட்டிக்கொள்ளும் ஒரு வர்க்கம், இதற்கு தலையாட்டிக் கொண்டிருக்கிறது.</p>
<p class="content">காவிரி டெல்டா கிராமங்களில் மத்திய அரசின் ஒ.என்.ஜி.சி. நிறுவனம் பெட்ரோல்-கேஸ் எடுப்பதால், இங்குள்ள மக்கள் சந்திக்கும் பாதிப்புகளின் பட்டியல் நீள்கிறது. இங்குள்ள விளைநிலங்களில் நிகழ்த்தப்படும் வெடிகுண்டு சோதனைகள், விவசாயிகளைக் கடுமையாகக் காயப்படுத்தி உள்ளன.</p>
<p class="content">''என்னோட ஒரு ஏக்கர் நிலத்துல, நிறைய எரு அடிச்சி, பக்குவமா உழவு ஓட்டி, விதை தெளிச்சி வெச்சிருந்தேன். செழிப்பா முளைச்சிருந்த சமயத்துல, என்னோட அனுமதி இல்லாமலே வயல்ல பல இடங்கள்ல 150 அடி ஆழத்துக்கு குழி தோண்டி, வெடிகுண்டு வெடிச்சி நாசப்படுத்திட்டாங்க. வெடிக்கும்போது வெளியேறுற எண்ணெய் கலந்த தண்ணீரைத் தேக்கி வைக்க, அங்கங்க பெரிய பெரிய பள்ளம் தோண்டுனதால, ஒட்டுமொத்த நிலமும் பாழாகிடுச்சு'' என என்னிடம் வேதனைப்பட்ட திருவாரூர் மாவட்டம், திருபுஞ்சை, லூர்துசாமியின் சோகத்தை... சொல்லில் அடக்கிவிட முடியாது.</p>
<p class="content">''வயல்ல பயிர் இருக்கும்போதே, கொஞ்சமும் மனசாட்சி இல்லாம வெடிகுண்டு சோதனை நடத்துறாங்க. 250 ஹெச்.பி. அளவுக்குப் பெரிய போர்வெல் மெஷினை வயலுக்குள்ள ஓட்டிக்கிட்டு வர்றதால, அழுத்தம் தாங்கமுடியாம, பயிர் மட்டுமில்லாம, நிலத்தோட மண் கண்டமும் பாதிச்சுடுது. மண்ணு இறுகிப் போயி, காத்தோட்டமே இல்லாமப் போயிடுது. ஒரு ஏக்கர்ல 10 இடம் வரைக்கும் வெடிகுண்டு சோதனை செய்றாங்க. இதுக்கு மூணு லாரி, ஒரு ஜே.சி.பி.னு நிலத்துக்குள்ள கொண்டு வருவாங்க. அதிகாரிகளோட கார், ஜீப் எல்லாமும் வயல்லதான் நிக்கும். இத்தனை வண்டி வந்தா... பயிர் என்னாகுறது?</p>
<p style="text-align: center"><img alt="" width="400" height="191" src="http://www.vikatan.com/pasumai/2014/05/yjyyjq/images/pv60c.jpg"></p>
<p class="content">என் வயல்ல, ஒன்பது மாச கரும்பு நிக்கறப்ப, 7 இடங்கள்ல துளைபோட்டு வெடிகுண்டு சோதனை நடத்தினாங்க. இதுல சிக்கி, பாதிக்கு மேல கரும்புகள் காலி. கிட்டத்தட்ட 60 ஆயிரம் ரூபாய் நஷ்டம். ஆனா, ஒரு துளைக்கு 150 ரூபாய்னு கணக்குப் போட்டு, 1,050 ரூபாய் இழப்பீடு கொடுத்து முடிச்சிட்டாங்க'' என ஆதங்கப்பட்டார், கருப்பூர், கார்த்திகேயன்.</p>
<p class="content">கமலாபுரம் ஊராட்சித் தலைவர் செல்வகணபதி சொன்ன புள்ளிவிவரத் தகவலைக் கேட்டால், என்னைப் போலவே உங்களுக்கும் தலைச்சுற்றும்.</p>
<p class="content">''கமலாபுரம் பஞ்சாயத்துல 425 ஏக்கர் விளைநிலம் இருக்கு. ஒரே மாசத்துல, இங்க 4 ஆயிரத்து 600 வெடிகுண்டு சோதனை பண்ணியிருக்காங்க. அதாவது 150 அடி ஆழத்துல 4 ஆயிரத்து 600 துளைகள் தோண்டியிருக்காங்க. இதனால் பயிர்கள் பாதிக்கப்பட்டது மட்டுமில்லாம, நிலத்தடி நீர் மட்டம் பல மடங்கு கீழ போயிடுச்சு.  </p>
<p class="content">வெடிகுண்டு சோதனைகள் நடத்துறதுக்கு முன்ன இந்த பகுதிகள்ல 20 அடியில இருந்து 25 அடி ஆழத்துல தண்ணீர் கிடைச்சிக்கிட்டு இருந்துச்சி. இப்ப 90 அடி ஆழத்துக்குப் போயிடுச்சி. இங்கவுள்ள பெரும்பாலான அடிபம்புகள்ல தண்ணியே வர்றதில்லை. இதுக்கெல்லாம் எப்பதான் விமோசனம் கிடைக்குமோ?'' என மனம் உடைந்து சொன்னார், செல்வகணபதி.</p>
<p class="content"> </p>
<p style="text-align: right"><span style="color: #993300">- பாசக்கயிறு நீளும்... </span></p>
<hr>
<p style="text-align: center"><span style="color: #800080">பல ஏக்கர் நிலங்கள் பாதிப்பு! </span></p>
<p class="content">விளைநிலங்களில் ஏற்படும் கச்சா எண்ணெய்க் கசிவு குறித்து, என்னிடம் சில முக்கியமான தகவல்களைப் பகிர்ந்து கொண்ட கரூப்பூர், கார்த்திகேயன், ''கசிவினால், ஏற்படும் பாதிப்புகளை ஒ.என்.ஜி.சி. அதிகாரிகள் முழுமையாகப் பதிவு செய்வதில்லை. கடந்த ஒரு சில ஆண்டுகளில் ஏகப்பட்ட பாதிப்புகள் ஏற்பட்டுள்ளன. கருப்பூரில் மட்டுமே 6 ஏக்கர் பாதிக்கப்பட்டுள்ளது. கமலாபுரத்தில், 7 ஏக்கர் பாதிக்கப்பட்டுள்ளது. இப்படி, நூற்றுக்கும் மேற்பட்ட கிராமங்களில் விளைநிலங்கள் பாதிக்கப்பட்டுள்ளன. திருவாரூர் மாவட்டத்தில் மட்டும் குறைந்தபட்சம் 250 ஏக்கர் விளைநிலம் பாதிக்கப்பட்டிருக்கும்'' என்றார் சோகத்துடன்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தண்ணீர்..தண்ணீர்...</div>
<div class="subtitle1">ஆர். குமரேசன் படங்கள்: என்.ஜி. மணிகண்டன் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #800080">நீர் மேலாண்மை </span></p>
<p class="content">என் பாட்டன் தாகம் தணித்த கண்மாய்... என் அப்பன் ஆடு, மாடு குளிப்பாட்டிய கண்மாய்... நான் குழந்தைப் பருவத்தில் குதித்து விளையாடிய கண்மாய்... இன்றைக்கு குப்பைக் கிடங்காகிக் கிடக்கிறது. அந்தத் தடாகத்தில் தண்ணீரை மட்டுமே பார்த்த கண்கள், இன்று கண்ணீர் அஞ்சலி செலுத்திக் கொண்டிருக்கின்றன. கிட்டத்தட்ட தமிழகத்தின் அனைத்து நீராதாரங்களுக்கும் இதுதான் நிலைமை.</p>
<p class="content">காய்ந்து கிடக்கிறது காவிரி. பாழாகிக் கிடக்கிறது பாலாறு. ஆண்டு முழுவதும் தண்ணீர் இருக்கும் உடுமலைப் பேட்டை அருகில் உள்ள திருமூர்த்தி அணையில்கூட, ஆடுகள் மேய்ந்துக் கொண்டிருக்கின்றன. வரலாறு காணாத வறட்சியில் சிக்கியிருக்கிறது, வைகை அணை. 'இது இயற்கையின் கடைசி எச்சரிக்கை’ என்று எச்சரிக்கிறார்கள்... சூழலியலாளர்கள். ஆனால், அதை யாரும் லட்சியம் செய்யவே இல்லை.</p>
<p class="content">''அரசு நடத்தும் சாராயக்கடையில் 'தண்ணி’யும், அதைக் கலந்து குடிக்க மலிவு விலையில் கிடைக்கும் 'அம்மா தண்ணி’யும் கிடைத்தால் போதும்'’ என்கிற மனநிலைதான் பெரும்பாலானோருக்கு. இந்த நிலை மாற வேண்டும். 'இந்த உலகம் மனிதனுக்காக மட்டுமே படைக்கப்பட்டது’ என்கிற எண்ணத்தில், எதிர்கால ஆபத்துகளை உணராமல்... இயற்கையை இஷ்டத்துக்குச் சீரழிக்கும் இழிச்செயல் விட்டொழிக்கப்பட வேண்டும். நிகழ்கால 'மாய’ சுகத்தை சுகிக்கும் மனநிலை மாறவேண்டும். இல்லையென்றால், எதிர்காலம் பேரழிவை சந்திக்கும்.</p>
<p style="text-align: center"><img alt="" src="http://www.vikatan.com/pasumai/2014/05/yjyyjq/images/pv26a.jpg"></p>
<p class="content">'தனிமரம் தோப்பாகாது... என் ஒருவனால் எதை சாதித்து விட முடியும்’ என்ற எண்ணத்தைத் தூக்கி எறிந்தாலே போதும்... மாற்றம் தானாக மலரும். ஒளியை ஏற்படுத்த பெரிய ஆயுதங்கள் தேவையில்லை. ஒரு சிறு தீக்குச்சி போதும். அப்படி ஒரு தீக்குச்சிதான், வினோத்ராஜ் சேஷன். சுற்றுச்சூழல் சீர்கேடுகளைக் காண சகிக்காமல், தனியாளாகக் களத்தில் இறங்கிய போராளி. திருவண்ணாமலையைச் சேர்ந்த வினோத், அவருக்கு எந்த வகையிலும் தொடர்பு இல்லாத திருச்சியிலுள்ள மாவடி குளத்தைச் சீர்செய்ய நினைத்ததுதான் உண்மையான சமூக அக்கறை.</p>
<p class="content">140 ஏக்கர் பரப்புள்ள மாவடி குளம் ஆக்கிரமிப்புகளால் 50 ஏக்கருக்குள் சுருங்கி... நீர்வரும் பாதை அடைக்கப்பட்டு வறண்ட நிலையில் இருந்தது. இதை சீர் செய்ய வேண்டும் என்கிற ஒற்றை எண்ணத்தை மட்டும் கைகொண்டு அந்த இளைஞன் களம் இறங்கியதன் விளைவு... ஆக்கிரமிப்புகள் அகற்றப்பட்டு, நீருடன் காட்சியளிக்கிறது, மாவடி குளம்!</p>
<p class="content">மாவடி குளத்தின் கரையில் நடந்தபடி வினோத்திடம் பேசினேன். ''திருவண்ணாமலை பக்கத்து கிராமம்தான் என்னுடையது. திருச்சியில தனியார் மருத்துவமனையில நேத்து வரை வேலை பாத்துக்கிட்டு இருந்தேன். சொந்த ஊருக்குப் போய் விவசாயம் செய்யலாம்னு எண்ணம் வந்ததால வேலைய ராஜினாமா செஞ்சுட்டேன். எனக்கு சுற்றுச்சூழல்ல அதிகப் பிடிப்பு. நம்மக்கிட்ட இருக்கற <img alt="" align="left" width="264" height="424" src="http://www.vikatan.com/pasumai/2014/05/yjyyjq/images/pv26b.jpg">இயற்கை வளங்களோட உன்னதம் புரியாம சுயநலத்துக்காக அதை அழிக்கறதைப் பாக்கும்போது கோபம் கோபமா வரும். அதுவும் படிச்சவங்களே அதை செய்றதை நினைச்சாத்தான் ஆத்திரமா இருக்கும்.</p>
<p class="content">இடையில நம்மாழ்வார் ஐயாவோட தொடர்பு ஏற்பட்டுச்சு. இத்தனை வயசுலயும் இயற்கை மேல அவர் வெச்சிருந்த காதலைப் பாக்கும்போது, ஆச்சர்யமா இருக்கும். 'நாமளும் சமுதாயத்துக்கு ஏதாவது செய்யணும்’னு யோசிச்சேன். 'நீராதாரங்களைச் சேமிப்பதுதான் நம்ம நாட்டோட தற்போதையத் தேவை’ங்கிறதால 'அதுல ஏதாவது பண்ணலாம்’னு யோசிச்சேன். திருச்சியில இருக்கற குளங்களோட பட்டியல், வரைபடம் எல்லாத்தையும் சேகரிச்சுப் பாத்ததுல திருச்சி மாநகருக்குள்ள 140 ஏக்கர் பரப்புல இருக்கற மாவடி குளம் பத்தி தெரிஞ்சுக்கிட்டேன். முதல்ல இங்க இருந்தே தொடங்குவோம்னு முடிவு பண்ணினேன்'' என்று குளத்தை நோக்கி கை நீட்டிய வினோத், தொடர்ந்தார்.  </p>
<p class="content">''140 ஏக்கர்னு அரசாங்க ஆவணங்கள்ல இருந்தாலும், உண்மையில சில ஏக்கர்ல சுருங்கிப் போய் குட்டை மாதிரிதான் இருந்துச்சு, இந்தக் குளம். அதோட, முழுக்க நெய்வேலி காட்டாமணக்கு புதர் மாதிரி மண்டிக் கிடந்துச்சி. நீர்வரத்து வாய்க்காலை ஏர்போர்ட் பக்கத்துல ஆக்கிரமிப்புப் பண்ணி அடைச்சிட்டாங்க. 'இதையெல்லாம் எப்படி யாவது சரி செஞ்சுடணும்’னு தோணுச்சு. ஆனா, திருச்சியில நண்பர்கள் வட்டம் எனக்கு இல்லை. அதனால, 'மாவடி குளத்தைச் சுத்தப் படுத்தப் போறேன்... விருப்பம் இருக்கறவங்க வந்து கலந்துக்கலாம்’னு முகநூல்ல (ஃபேஸ்புக்) ஒரு பதிவைப் போட்டுட்டு நேரா, குளத்துக்குப் போய் நெய்வேலி காட்டாமணக்கைச் சுத்தம் செய்ய ஆரம்பிச்சேன். முகநூலைப் பார்த்துட்டு நண்பர்களும் குளம் சுத்தம் செய்ய வந்தாங்க.</p>
<p class="content">ஆனா, உள்ளூர்க்காரங்க யாரும் வரல. 'அது ஒரு அரசியல் புள்ளியோட ஆக்கிரமிப்புல இருக்கற இடம். 94-ம் வருஷத்துல இருந்து ஆக்கிரமிப்பை எடுக்க, பலர் போராடிப் பாத்துட்டு விட்டுட்டாங்க. உனக்கு ஏன் வீண்வேலை?’னு சிலர் சொன்னாங்க. ஆனா, நான் விடுற மாதிரி இல்லை. தொடர்ந்து வேலை செஞ்சேன். நண்பர்களோட எண்ணிக்கையும் அதிகமாச்சு. இது பத்திரிகைகள் மூலமா வெளிவரவும், மூணாவது வாரம் கலெக்டர், ஜெயஸ்ரீ முரளீதரன் மேடம் நேரடியா குளத்துக்கு வந்துட்டாங்க. நாங்க வேலை செய்றதைப் பாத்துட்டு, எங்களோட கொஞ்ச நேரம் வேலை செஞ்சதோட, ஆக்கிரமிப்புகள் அனைத்தையும் அதிரடியா எடுக்க உத்தரவு போட்டாங்க. நெய்வேலி காட்டாமணக்கை அழிச்சு, ஆக்கிரமிப்பையும் ஒழிச்சதால... இப்ப ஏரி மாதிரி ஆயிடுச்சு. மாவடி குளம். குளத்துக்கு தண்ணி வர்ற வாய்க்காலையும் சீர்செஞ்சதால இப்ப இது முழுமையாகிடுச்சு. சிதிலமாகிப் போன கலிங்குகளை சரி செஞ்சு, கரையை உயர்த்தினா அதிகளவு தண்ணீர் தேக்கலாம்'' என்ற வினோத், நிறைவாக,</p>
<p class="content">''நாங்க செஞ்ச வேலையோட விளைவு, இந்த கோடையிலயும் தண்ணி இருக்கு. இதை வெச்சு விவசாயமும் சிறப்பா நடக்குது. இது என் ஒருவனால் மட்டும் சாத்தியமாகல. பலரோட உழைப்பும் இருக்கு. அதுக்கு மேல நாமளும் சமுதாயத்துக்கு ஏதாவது செய்ய ணும்ங்கிற சிந்தனை இருக்கு. அடுத்தபடியா உய்யகொண்டான் குளத்தை சீரமைக்கிற நடவடிக்கையில இறங்கியிருக்கோம். என்னைப் பொறுத்தவரை இது நம்ம சொத்து, இதை முறையா பராமரிச்சு, பாது காக்கணும்ங்கிற எண்ணம் பொதுமக்களுக்கு வரணும். அப்படி வந்துட்டா, எல்லா நீர்நிலைகளையும் நிச்சயம் சீர்படுத்த முடியும்''</p>
<p class="content">-வினோத்தின் வார்த்தைகளில் தெறித்த உறுதி... எனக்குள் நம்பிக்கையை விதைத்தது.  </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மரத்தடி மாநாடு : கண்மாயைக் காணோம்...  முதல்வருக்கு மனு...! </div>
<div class="subtitle1">ஓவியம்: ஹரன் படம்: க. ரமேஷ் </div>
<div class="subtitle2"></div>
<div class="content" style="border-top:1px solid #DDD;">
<p class="content">வானத்தில் மேகங்கள் திரண்டு நின்றதால், தோட்டத்துக்குச் செல்லாமல் ஊர் எல்லையில் உள்ள கல் திட்டில் அமர்ந்து 'வாத்தியார்’ வெள்ளைச்சாமியும், 'ஏரோட்டி’ ஏகாம்பரமும் நாளிதழ் வாசித்துக் கொண்டிருந்தனர். சற்றுநேரத்தில் 'காய்கறி’ கண்ணம்மாவும் வந்து சேர, மாநாடு களைகட்ட ஆரம்பித்தது.</p>
<p class="content">'அக்னி நட்சத்திரம் ஆரம்பமாகிடுச்சினு பயந்துகிட்டே இருந்தேன். ஆனா, ஓரளவுக்கு மழை பேய்ஞ்சி வெப்பம் குறைஞ்சி போயிடுச்சி' என்றார், காய்கறி.</p>
<p class="content">''ஆமா, கண்ணம்மா... தமிழ்நாடு முழுக்கவே நிறைய இடங்கள்ல மழை பெய்ஞ்சிருக்கு. இப்பவும் ரெண்டு தூறல் போடவும்தான் நாங்களும் இங்கேயே உக்காந்துட்டோம். நாளைக்குத்தான் டிராக்டர் வரச் சொல்லியிருக்கேன். உழவு ஓட்டி வைக்கணும்'' என்ற ஏரோட்டி,</p>
<p class="content">''இந்த மழையெல்லாம் காணாது. மூணு, நாலு வருஷமா மழை இல்லாத துக்கு... வெள்ள நிவாரணம் கொடுக்கற அளவுக்குக் கொட்டித் தீர்த்தாதான் சரிப்படும்'' என்றார் சிரித்தபடியே!</p>
<p class="content">அதை ஆமோதித்து தானும் சிரித்த வாத்தியார், ''நீ நிவாரணம்னு சொன்னதும்... போன வருஷ வறட்சி நிவாரண ஊழல் செய்தி ஞாபகத்துக்கு வந்துடுச்சி. 'பாசன வசதியே இல்லாத பெருந்துறை பகுதியிலதான், ஈரோடு மாவட்டத்துலேயே அதிக அளவு நிவாரணம் கொடுத்திருக்காங்களாம். அப்போ, வருவாய்துறை அமைச்சரா இருந்த (தற்போதைய சுற்றுச்சூழல் அமைச்சர்) தோப்பு வெங்கடாசலத்தோட தொகுதி இது. இங்க விவசாயிகளுக்கு நிவாரணம் கொடுக்காம, விவசாயமே செய்யாத கட்சிக்காரங்களுக்குதான் நிவாரணம் கொடுத்திருக்காரு’னு காஞ்சிகோவிலைச் சேர்ந்த கிருஷ்ணசாமி, ஈரோடு கலெக்டர்கிட்ட புகார் கொடுத்திருக்கார். அதை விசாரிச்சிட்டு 'தவறுதலா 71 லட்ச ரூபாயை நிவாரணமா கொடுத்துட்டோம். அதை திரும்ப வாங்கிட்டோம்’னு மாவட்ட நிர்வாகம் பதில் சொல்லியிருக்கு. அதோட ரெண்டு கிராம நிர்வாக அலுவலர்களையும் தற்காலிகப் பணி நீக்கம் செஞ்சிருக்காங்க.</p>
<p style="text-align: center"><img alt="" src="http://www.vikatan.com/pasumai/2014/05/yjyyjq/images/pv57a.jpg"></p>
<p class="content">அப்பவும் விஷயத்தை கைவிடாத கிருஷ்ணசாமி, 'இந்த விசாரணை முறையா நடக்கலை’னு சென்னை, உயர் நீதிமன்றத்துல பொதுநல வழக்கு போட்டிருக்கார். அமைச்சர் உட்பட அத்தனை பேருக்கும் கோர்ட் நோட்டீஸ் போயிருக்கு. ஆனா, 'என்னோட வளர்ச்சி பிடிக்காம என் மேல இப்படி குற்றம் சுமத்துறாங்க’னு மறுத்திருக்கார் அமைச்சர்'' என்றார், வாத்தியார்.</p>
<p class="content">''என்ன கண்டுபிடிச்சு என்ன செய்ய... நிஜமா பாதிக்கப்பட்ட விவசாயிகளுக்கு நியாயம் கிடைச்சிடவா போகுது? ஆனாலும், இதை அம்பலத்துக்குக் கொண்டு வந்தவரைப் பாராட்டியே தீரணும்'' என்று சொன்ன ஏரோட்டி, தான் ஒரு செய்தியைச் சொன்னார்.</p>
<p class="content">''கடந்த மூணு வருஷமா உணவு தானிய உற்பத்தி இலக்கு நிறைவு அடையாததால,  அரிசி, பருப்புனு எல்லாம் விலை ஏறிப்போச்சுதாம். அதனால, இந்த வருஷம், உணவு தானிய உற்பத்தி இலக்கை</p>
<p class="content"><img align="left" width="82" height="129" alt="" src="http://www.vikatan.com/pasumai/2014/05/yjyyjq/images/pv57b.jpg">145 லட்சம் டன் அப்படினு நிர்ணயிச்சிருக்காங்களாம். குறிப்பா, ஒவ்வொரு மாவட்டத்திலயும் 30 சதவிகித அளவுக்கு விளைச்சலை அதிகரிக்கணும்னு வேளாண்துறை முடிவு செஞ்சிருக்குதாம். அதிக மழை பெய்ற இடங்கள்ல மட்டும் நெல் விளைவிச்சிட்டு மற்ற மாவட்டங்கள்ல, இருக்கற தண்ணி அளவுக்கு ஏத்த பயிர்களை மட்டும் சாகுபடி செய்யணும்னு விவசாயிங்ககிட்ட வலியுறுத்தப் போறாங்களாம். நேத்து அக்ரி ஆபீசருங்க என்கிட்ட சொல்லிட்டு போனாங்க'' என்றார்.</p>
<p class="content">''பார்றா... அவ்வளவு பெரிய ஆளாயிட்டியா நீ?'' என்று கேட்ட வாத்தியார்,</p>
<p class="content">''தேனி மாவட்டம், பூதிபுரம் கிராமத்துல... நஞ்சுண்ட ஈஸ்வரி, ஆதிபராசக்தி கோயில்கள் இருக்கு. திருப்பணி வேலைக்காக மண்ணை தோண்டினப்போ, 'ஃபிரேம்’ போட்ட ஒரு நோட்டீஸ் கிடைச்சிருக்கு. 1982-ம் வருஷம் மாணிக்கம் பிள்ளைன்றவர் அச்சடிச்சி அப்போதைய மதுரை கலெக்டர், தமிழக அறநிலையத்துறை அமைச்சர்னு மனுவா அனுப்பினதுதான் அந்த நோட்டீஸ். அதுல, 'பூதிபுரத்தில் ராஜபூபால சமுத்திரக் கண்மாய், ஆலமரத்துக் கண்மாய், கல்லூரணி குளம், குப்பாயி குளம், குஞ்சுமூப்பன் குளம், மூர்த்திவீரன் குளம் ஆகிய கண்மாய்களை ஆக்கிரமிச்சுட்டாங்க. இதனால், விவசாய நில கிணறுகள்ல தண்ணி வத்திப்போச்சி. விவசாயத்துக்கு பாதிப்பு ஏற்பட்டு போச்சி. அரசாங்கத்தார் தலையிட்டு, கண்மாய்களை ஆக்கிரமிப்புல இருந்து மீட்கணும்’னு கோரிக்கை வெச்சிருக்கார். முப்பது வருஷமாகியும் எந்த நடவடிக்கையும் இல்லை. அந்த நோட்டீஸ்ல சொல்லப்பட்டிருந்த ஆறு கண்மாய்ல நாலு கண்மாய், காணாமலே போயிடுச்சாம். ரெண்டு மட்டும்தான் இருக்குதாம். புதையலா கிடைச்ச இந்த மனுவை கையில எடுத்துக்கிட்டு, கண்மாய்களை மீட்டுத்தரச் சொல்லி முதலமைச்சருக்கு மறுபடியும் மனு அனுப்பியிருக்காங்களாம் ஊர் விவசாயிகள்'' என்றார்.</p>
<p class="content">இதைக் கேட்டு கபகபவென சிரித்தார் ஏரோட்டி.</p>
<p class="content">''என்னய்யா... இதுக்குப் போய் சிரிக்கறே..?'' என்று காய்கறி சூடாக,</p>
<p class="content">''இப்படி ஊரு முழுக்க இருந்த குளம், ஏரி, குட்டை, கண்மாய் எல்லாத்தையும் பிளாட் போட்டு வித்துப்புட்டாங்க. பல இடங்கள்ல ஸ்கூல், கோர்ட், பஸ்-ஸ்டாண்டுனு கட்டி வெச்சிருக்காங்க. இந்தக் கொடுமையை யெல்லாம் செய்தது அரசியல்வியாதிகளும்... அதிகாரிங்களும்தான். இப்ப என்னடான்னா... 'தமிழகம் கடும் வறட்சியில் சிக்கித் தவிக்கிறது. இதைத் தடுத்து நிறுத்தி, மக்களைக் காப்பாற்ற என்ன செய்வது என்று அதிகாரிகள் ஆலோசனை'னு பேப்பர்ல சேதி வருது. ஒரு வாரமா... எல்லா கலெக்டருங்களும் மாறி மாறி மெட்ராஸுக்கு போய்... டேபிள்ல மினரல் வாட்டர் பாட்டிலை வெச்சிக்கிட்டு... யோசிச்சி தள்ளிக்கிட்டே இருக்காங்களாம். அதை நினைச்சேன்... சிரிச்சேன்'' என்றார் ஏரோட்டி.</p>
<p class="content">''கிழிச்சாங்க...'' என்று மறுபடியும் சூடான காய்கறி, கூடையைத் தூக்கி தலையில் வைக்க... அன்றைய மாநாடு அத்தோடு முடிந்தது!</p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கனவில் வந்த மாமியாரும்... கனகாம்பர சாகுபடியும்! </div>
<div class="subtitle1">ஆஸ்வால்டு குவிண்டால் ஓவியம்: ஹரன்  </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #993300">வரலாறு<br><br></span></p>
<p class="content">'இயற்கை வேளாண் விஞ்ஞானி' கோ. நம்மாழ்வார், இயற்கையுடன் கலந்துவிட்டார். அவருடன் நெருங்கிப்பழகி, அவரைப் பற்றி முழுவதுமாக அறிந்து வைத்திருக்கும் சிலர்... 'நான் நம்மாழ்வாருக்காகப் பேசுகிறேன்' என்ற தலைப்பில், அவருடைய வாழ்க்கைப் பாதை பற்றி இதழ்தோறும் பேசுகிறார்கள்.</p>
<p class="content">''தர்மபுரி, அஞ்செட்டி மலையில், என்னுடன் ஆஸி (ஆஸ்வால்டு குவிண்டால்) பணியாற்றினார். ஆஸி, ஒரு பொறியாளர். இங்கே ஆஸியைப் பற்றி ஒரு சிறு குறிப்பைச் சொல்லியாக வேண்டும். கல்லூரிப் படிப்பு முடித்ததும், மதகுரு பணிக்குச் சென்ற ஆஸி, பாதியிலேயே அதைவிடுத்து, திரும்பி வந்துவிட்டார். பயிற்சிக் காலத்தில் கிராமப்புறச் சேவைக்காகச் சென்றபோது, ஒரு நாள் நல்லமழை பொழிந்திருக்கிறது. இவரும், உடன் சென்றவரும் கிராமத்து வீடு ஒன்றில் உணவருந்தி, அங்கேயே தங்கிவிட்டனர்.</p>
<p class="content">பொழுது விடிந்து தேவாலயம் திரும்பியபோது, நிர்வாகப் பொறுப்பிலிருந்த சாமியார், 'இரண்டு பேரும் ஏன் இரவே திரும்பவில்லை. களவொழுக்கத்தில் ஈடுபட்டீர்களா?’ என்று கேட்டிருக்கிறார். இவர்கள் கூறிய எந்த விளக்கத்தையும் கேட்க அவர் தயாராக இல்லாத நிலையில், 'இப்படிப்பட்ட அமைப்பில் சாமியாராக ஆக வேண்டாம்’ என்று வெளியே வந்தவர்தான், ஆஸி''</p>
<p style="text-align: center"><img alt="" width="600" height="454" src="http://www.vikatan.com/pasumai/2014/05/yjyyjq/images/pv52a.jpg"></p>
<p class="content">-இது, ஆஸி என்றழைக்கப்படும் ஆஸ்வால்டு குவிண்டால் பற்றி நம்மாழ்வார், இந்தத் தொடரில் ஏற்கெனவே கொடுத்திருந்த அறிமுக வரிகள். தற்போது, திருச்சியில் உள்ள 'குடும்பம்' தொண்டு நிறுவனம், 'லீசா நெட்வொர்க்', புதுக்கோட்டை 'கொழுஞ்சிப் பண்ணை' போன்றவற்றைத் தலைமையேற்று நடத்தி வரும் ஆஸி, இங்கே நம்மாழ்வாருக்காகப் பேசுகிறார்...</p>
<p class="content">1979-ம் ஆண்டு அஞ்செட்டி மலையில் அண்ணாச்சியைச் (நம்மாழ்வார்) சந்தித்தேன். அது 1996-ம் ஆண்டு முதல் 17 ஆண்டுகள் அண்ணாச்சியுடன் இணைந்து பணியாற்றினேன். தமிழ்நாட்டில் இயற்கை விவசாயம் விதைபோடும் பணியில், அவருடன் இணைந்து கொண்டேன்.</p>
<p class="content">'ஆஸி, விவசாயம்ங்கிறது, ஒரு தலைமுறைக்கான வேலை இல்ல. நாம இப்போ, செய்ற வேலை, பல வருஷம் கழிச்சி நிச்சயம் பலன் கொடுக்கும். அதோட பலனை நாமளே அனுபவிக்கணும்னு நினைக்கிறது சுயநலம்’ என்று அஞ்செட்டியில் அவர் சொன்னது... பசுமரத்தாணி போல மனதில் பதிந்துவிட்டது.</p>
<p class="content">வனத்துறையினருக்கு லஞ்சம் கொடுப்பதில் எழுந்த பிரச்னையால் அஞ்செட்டி மலையில் இருந்து இறங்கி, தஞ்சாவூர் திரும்பியது; கொழுஞ்சிப் பண்ணையை அண்ணாச்சியின், அயராத உழைப்பு மூலம் வளர்த்தெடுத்தது வரை நீங்கள் அறிந்ததுதான்.</p>
<p style="text-align: center"><img alt="" width="294" height="250" src="http://www.vikatan.com/pasumai/2014/05/yjyyjq/images/pv52b.jpg"></p>
<p class="content">அண்ணாச்சியிடம் இருந்த வாழ்வியல் அணுகுமுறை இன்றைய இளைஞர்கள் அறிந்து கொள்ள வேண்டிய ஒன்று. தினமும் படுக்கைக்குச் செல்லும் முன்பு, அன்று நடந்த விஷயங்கள் பற்றி விவரிப்பார். அன்றைய தினம், தான் கற்றுக்கொண்ட புதிய விஷயத்தை சுவையாகச் சொல்வார். தேவைப்பட்டால், அதைக் குறிப்பெடுத்துக் கொள்வார். எங்களையும், இப்படி பகிர்ந்து கொள்ளும்படி சொல்வார்.</p>
<p class="content">82-ம் ஆண்டு வாக்கில் தமிழகத்தில் கடுமையான வறட்சி ஏற்பட்டபோது, புதுக்கோட்டை மாவட்டத்தில் பணி செய்து வந்தோம். கோடையைச் சமாளிப்பது எப்படி என்று விவசாயிகளிடம் கருத்துக் கேட்டு வந்தோம். காரணம், வானியல், விவசாய விஞ்ஞானிகளைவிட, விவசாயிகளின் அனுபவ அறிவுதான் <img alt="" align="left" width="83" height="126" src="http://www.vikatan.com/pasumai/2014/05/yjyyjq/images/pv52c.jpg">நடைமுறைக்கு ஏற்றது என்பது எங்களின் நம்பிக்கை.</p>
<p class="content">மாலை நேரத்தில் ஒரு கிராமத்துக் கோயிலில் வட்டமாக உட்கார்ந்து பேசிக் கொண்டிருந்த போது, ஒரு பெண், ''என் மாமியார், 'இந்த வருஷம் வறட்சியாக இருக்கும். அதனால, நெல்லு நட வேணாம். கனகாம்பரம் போடு. வீட்டுச் செலவுக்கு வருமானம் கொடுக்கும்’னு சொன்னாங்க. உடனே கனகாம்பரம் நட்டேன். கொஞ்சம் தண்ணியிலேயே நிறைய பூத்துக் குலுங்குது. பஞ்சம் இல்லாம, பணம் கிடைக்குது...'' என்றார்.</p>
<p class="content">''அட, அற்புதம். இதுமாதிரித்தான் சூழ்நிலைக்குத் தக்கப்படி மாறிக்கணும்'' என்று அண்ணாச்சி பாராட்டினார்.</p>
<p class="content">மூன்று நாட்கள் கழித்து, கனகாம்பரத் தோட்டப் பெண்ணைத் தேடிச் சென்றோம். உற்சாகமாக வரவேற்ற அந்தப் பெண்ணிடம், ''உங்க மாமியாரைப் பார்க்கணுமே...?'' என்றார் அண்ணாச்சி.</p>
<p class="content">''மாமியாரா..? அவங்க இறந்து மூணு வருஷம் ஆவுது..!''</p>
<p class="content">''பிறகெப்படி அவங்க, கனகாம்பரம் நடவு செய்யச் சொல்ல முடியும்?''</p>
<p class="content">''அதுவா, என் கனவுல வந்து சொன்னாங்க...!'' என்று சொல்லி, கனகாம்பரம் பறிக்கத் தொடங்கினார்.</p>
<p class="content">''சரிம்மா வரோம்'' என்று சொல்லி, வேகமாக என்னையும் அங்கிருந்து தள்ளிக்கொண்டு வந்த அண்ணாச்சியிடம், ''ஏன் அண்ணாச்சி அவசரமா இழுத்துக்கிட்டு வந்தீங்க..?'' என்றேன்.</p>
<p style="text-align: center"><img alt="" width="350" height="61" src="http://www.vikatan.com/pasumai/2014/05/yjyyjq/images/pv52d.jpg"></p>
<p class="content">''அந்தப் பெண் கெட்டிக்காரி. அவளோட கனவுல மாமியார் வந்திருக்க மாட்டா. இவளே, இந்த வருஷம் தண்ணி குறைவா இருக்கு, கனகாம்பரம் போடலாம்னு முடிவு செய்துட்டா. புருஷன்கிட்ட சொன்னா, 'பொம்பளைக்கு என்ன தெரியும்?'னு விட்டிருப்பான். அதனால, மாமியர் கனவுல வந்து சொன்னாங்கனு சொன்னதுமே, அம்மா மேல இருக்கிற பாசத்துல கனகாம்பரம் சாகுபடி செய்திருக்கான். வேலை வாங்குற ராஜதந்திர வித்தைகள், நம்ம ஊரு பொண்ணுங்ககிட்ட ஏராளமா இருக்கு. அதுல ஒண்ணுதான் இது'' என்று சொல்லி வயிறு குலுங்கச் சிரித்தார் அண்ணாச்சி.</p>
<p class="content">புதுக்கோட்டையில் நாங்கள் உருவாக்கிய காடு பற்றியும்... கடைசி காலத்தில் பசுமை விகடன் பற்றி அண்ணாச்சி சொன்னவற்றையும் உங்களிடம் கட்டாயம் பகிர்ந்தே ஆகவேண்டும்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நீங்கள் கேட்டவை : ஒரு கிலோ மிளகாய் 50,000  உண்மையா? </div>
<div class="subtitle1"></div>
<div class="content" style="border-top:1px solid #DDD;">
<p style="text-align: right"><span style="color: #800080">புறா பாண்டி </span></p>
<p class="content"><span style="color: #993300"><img alt="" align="left" width="225" height="372" src="http://www.vikatan.com/pasumai/2014/05/yjyyjq/images/pv38f.jpg">''அதிக காரத்தன்மை கொண்ட மிளகாய் ரகங்கள் வடகிழக்கு மாநிலங்களில் உள்ளதாகவும், ஒரு கிலோ மிளகாயின் விலை பல ஆயிரங்கள் விற்பதாகவும் செய்தித்தாள் ஒன்றில் படித்தேன். இது உண்மையா?'' </span></p>
<p style="text-align: right"><strong><span style="color: #808000">- கீ. வாசன், திருக்கழுக்குன்றம். </span></strong></p>
<p class="content">நாகாலாந்து மாநிலத்தைச் சேர்ந்த இயற்கை விவசாய ஆர்வலரும், பாரம்பரிய மிளகாய் ரகங்கள் சேகரிப்பவருமான சார்லஸ் கேஸி பதில் சொல்கிறார்.</p>
<p class="content">''கேரள மாநிலம், ஏலக்காய்க்குப் புகழ்பெற்றது போல... மணிப்பூர், நாகாலாந்து... உள்ளிட்ட வடகிழக்கு மாநிலங்களில் பல்வேறு மிளகாய் ரகங்கள் உள்ளன. இந்த மிளகாய் ரகங்களில், மற்ற மிளகாயைக் காட்டிலும் கூடுதலான காரத்தன்மை இருக்கும். நாகாலாந்து மாநிலத்துக்கு சொந்தமான 'பூத் ஜலக்கியா’ மிளகாய் ரகத்தை, 'மிளகாயின் அரசன்’ என்கிறோம். இந்த மிளகாய் ரகம் வடகிழக்கு மாநிலங்கள் முழுவதும் விளைகிறது. இதன் விலை, சில நேரங்களில் கிலோ 3,000 ரூபாய் வரையிலும் விற்பனையாகும். சிலசமயம் கிலோ 300 ரூபாய்க்குக் கீழேயும்கூட போய்விடும்.</p>
<p class="content">'யூ-மொரோக்’ என்கிற மிளகாய் ரகம் மணிப்பூர் மாநிலத்தில் விளைவிக்கப்படுவதாகவும், ஒரு கிலோ 3 ஆயிரம், 10 ஆயிரம், 50 ஆயிரம் ரூபாய் என்றெல்லாம் விற்பனையாவதாகவும் செய்திகள் பரப்பப்படுகின்றன. உண்மையில், இந்த மிளகாயை இங்கே அதிகமாக விளைவிப்பதில்லை. யாரோ ஒருவர் சிறிய அளவில் விளைவித்திருப்பதாகக் கேள்விப் பட்டேன். அதுதான் பத்திரிகை வாயிலாக பரவி, இந்தியாவின் பலபாகங்களில் இருக்கும் விவசாயிகளிடம் பரபரப்பை ஏற்படுத்தியுள்ளது. அப்படியே விளைந்தாலும்... இப்படி பல ஆயிரங்களில் விலைபோவது என்பது சாத்தியமில்லை. எதுவாக இருந்தாலும், தீர அலசி ஆராய்ந்து உறுதிப்படுத்திக் கொண்டே களத்தில் இறங்க வேண்டும்.</p>
<p style="text-align: center"><img alt="" width="275" height="422" src="http://www.vikatan.com/pasumai/2014/05/yjyyjq/images/pv38e.jpg"></p>
<p class="content">பூத் ஜலக்கியாவாக இருந்தாலும், 'யூ-மொரோக்’ என்றாலும், வடகிழக்கு மாநிலங்களில் நிலவும் சீதோஷ்ண நிலையில் விளையும்போதுதான், முழுமையான விளைச்சல் கிடைக்கும். தென்னிந்தியாவில் கேரளா, தமிழ்நாடு... போன்ற பகுதிகளில் விளைவிக்கும்போது, தரத்தில் மாறுபாடு இருக்கவே செய்யும். இதனால், விலையும் குறைவாகத்தான் கிடைக்கும்.</p>
<p class="content">இந்த வகை மிளகாயைச் சாப்பிடுவதால் ரத்தக்கொதிப்பு நீங்கும், இதயக் கோளாறு வராது... என்பது உண்மைதான். காலகாலமாக மக்கள் இந்த மிளகாயைச் சாப்பிட்டு அதன் மருத்துவத் தன்மையை உறுதிப்படுத்துகிறார்கள். ஆனால், அளவுக்கு அதிகமாகச் சாப்பிட்டால்... வயிற்றுப் புண் (அல்சர்), நரம்புத் தளர்ச்சி போன்ற பாதிப்புகள் வரலாம். எச்சரிக்கை தேவை.''</p>
<p class="content">தொடர்புக்கு :  Naga Indigenous Foods, Kohima Science College Road, Post Box 278, Kohima – 797001, Nagaland, India. Email : nagafoods7@gmail.com Phone : 0370-&amp;2290455 Mobile : 094360&amp;16574.</p>
<hr>
<p class="content"><span style="color: #993300">''எங்கள் தென்னந்தோப்பில் உள்ள 60 சதவிகித தென்னங்கன்றுகள்... குருத்து அழுகல் நோயாலும், வண்டுத் தாக்குதலாலும் பாதிக்கப்பட்டு விட்டன. கட்டுப்படுத்த ஒரு வழி சொல்லுங்கள்?''</span></p>
<p style="text-align: right"><span style="color: #808000">- ம. பூங்குழலி, கோயம்புத்தூர்.</span></p>
<p class="content">திருப்பூர் மாவட்ட முன் னோடி தென்னை விவசாயி 'ஓஷோ’ பழனிச்சாமி பதில் சொல்கிறார்.</p>
<p style="text-align: center"><img alt="" width="276" height="186" src="http://www.vikatan.com/pasumai/2014/05/yjyyjq/images/pv38d.jpg"><img alt="" width="96" height="128" src="http://www.vikatan.com/pasumai/2014/05/yjyyjq/images/pv38c.jpg"></p>
<p class="content">''தென்னையில் குருத்து அழுகல், கூன்வண்டுத் தாக்குதல் ஏற்படாத மரங் களைப் பார்ப்பது அரிது. அதுவும் வீரிய தென்னங்கன்றுகளை கூன்வண்டு விரை வாகத் தாக்கும். வீரிய ரகங்களின் குருத்துப் பகுதி மெல்லியதாக இருக்கும். இதனால், குருத்து அழுகலும், கூன்வண்டுத் தாக்குதலும் எளிதாக வரும். பாரம்பரிய ரக தென்னையில் குருத்துகள் சொர, சொரப்பாக இருப்பதால், இந்தத் தாக்குதல் சற்று குறைவாக இருக்கும். குருத்து அழுகலைக் கட்டுப்படுத்த, ஐந்திலைப் பூச்சிவிரட்டியைத் தயாரித்து, ஒரு லிட்டர் பூச்சிவிரட்டிக்கு, பத்து லிட்டர் தண்ணீர் கலந்து, தென்னை மரத்துக்கு ஒரு லிட்டர் வீதம் குருத்துப் பகுதியில் ஊற்றி விடலாம். அடுத்து, கூன்வண்டுத் தாக்குதலைக் கட்டுப்படுத்த, அரை கிலோ ஆமணக்கு விதைகளை அரைத்து, ஐந்து லிட்டர் கொள்ளவு கொண்ட பானையில் இட்டு, தண்ணீர் ஊற்றி வைக்கவும். ஆமணக்கு விதைகளின் வாசனையால், கூன் வண்டுகள் பானையில் வந்து விழும். ஏக்கருக்கு ஐந்து இடங்களில் இப்படி ஆமணக்கு இனக் கவர்ச்சிப் பானையை வைக்க வேண்டும். இதைச் செய்தால், கூன்வண்டு மற்றும் குருத்து அழுகல் இரண்டு பிரச்னைகளும் கட்டுப்படும்.''</p>
<p style="text-align: right"><span style="color: #ff0000"><strong>தொடர்புக்கு, செல்போன்: 98657-07172.</strong></span></p>
<hr>
<p style="text-align: left"><span style="color: #ff0000"><font color="#000000"> </font></span><span style="color: #993300">''எங்கள் பண்ணையில் உள்ள ஆடுகளுக்கு நீலநாக்கு நோய் வருகிறது. ஆங்கில மருந்துகள் கொடுத்தால், கட்டுப்படுவதில்லை. மூலிகை மருந்து இருந்தால், சொல்லுங்கள்?''</span><span id="1399540756592S" style="display: none"> </span><span id="1399540758263S" style="display: none"> </span></p>
<p style="text-align: right"><span style="color: #808000">- எஸ். சுகந்தி, திருச்சி.</span></p>
<p class="content">திண்டுக்கல் மாவட்டத்தைச் சேர்ந்த பாரம்பரிய கால்நடை மூலிகை வைத்தியர் பொன்னு சாமி பதில் சொல்கிறார்.  </p>
<p style="text-align: center"><img alt="" width="370" height="219" src="http://www.vikatan.com/pasumai/2014/05/yjyyjq/images/pv38a.jpg"></p>
<p class="content"><img alt="" align="left" width="96" height="133" src="http://www.vikatan.com/pasumai/2014/05/yjyyjq/images/pv38b.jpg">''பெரும்பாலும், பருவமழை தொடங்கும் போது, நீலநாக்கு நோய் தாக்குதலும் ஆரம்பமாகும். காரணம், குளம், குட்டைகளில் சேரும் புதிய நீரில் நீலநாக்கு நோயைப் பரப்பும் உயிரிகள் வளரும். இந்த உயிரிகள் உள்ள நீர் நிலைகளில் ஆடுகள் தண்ணீர் குடிக்கும்போது, நோய் தாக்குதலுக்கு உள்ளாகும். ஆடுகளுக்குத்தான் நீலநாக்கு நோய் வரும் என்றாலும், செம்மறி ஆடுகளை அதிகமாகத் தாக்கும். நோய் தாக்கி, 15 நாட்கள் கழித்துத்தான், அறிகுறிகள் தெரியும். நாக்கு, நீலநிறத்துக்கு மாறி, புண் வந்துவிடும். ஆடுகள் மேய்ச்சலில் ஆர்வம் காட்டாமல், படுத்துக்கொண்டே இருக்கும். நோய் முற்றி விட்டால், முடிகளெல்லாம் உதிர்ந்து தோல் சிவந்து காணப்படும். அதன் பிறகு, ஆடுகள் இறந்துவிடும்.</p>
<p class="content">இதை, பாரம்பரிய மூலிகை மருத்துவத்தின் மூலமாக எளிதில் கட்டுப்படுத்தலாம். அதாவது, சோற்றுக் கற்றாழையை ஒரு மடல் எடுத்துக் கொள்ளவும். இரண்டு பக்கமும் உள்ள முள் பகுதியை சீவி எடுத்துவிட வேண்டும். தோலுடன் உள்ள சோற்றுக் கற்றாழையை, ஆட்டுக்கு உண்ணக் கொடுக்க வேண்டும். சில ஆடுகள், அவற்றை சாப்பிடாமல் திமிறிக்கொண்டு ஓடும். ஒருவர் ஆட்டைப் பிடித்துக்கொள்ள, மற்றவர் சோற்றுக் கற்றாழையைத் தின்னக் கொடுக்க வேண்டும். ஒரு வார காலத்துக்கு இதனைக் கொடுத்து வந்தால்... நோய் தாக்குதல் கட்டுப்படும். குடற்புழுக்கள் நீங்கி, ஆடு களுக்கு சதைப்பிடிப்பும் அதிகரிக்கும். பருவமழை தொடங்கும் முன்பே, இப்படிச் செய்துவிட்டால், நீலநாக்கு நோய் உங்கள் பண்ணைக்குள் வராது. ஆரோக்கியமற்ற நீர் நிலைகளில் ஆடுகளுக்கு குடிநீர் கொடுக்க வேண்டாம்.''</p>
<p style="text-align: right"><span style="color: #ff0000"><strong>தொடர்புக்கு, செல்போன்: 74025-58668</strong></span></p>
<p style="text-align: center"><span style="color: #ff0000"><strong><img alt="" width="570" height="115" src="http://www.vikatan.com/pasumai/2014/05/yjyyjq/images/pv38g.jpg"></strong></span></p>
<p class="content"> </p>
<hr>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மூலிகை வனம் - வீட்டுக்கொரு வைத்தியர்...</div>
<div class="subtitle1">வேதனை போக்கும் வேலிப்பருத்தி..! </div>
<div class="subtitle2">ரா.கு. கனல் அரசு படங்கள்: வீ. சக்தி அருணகிரி </div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"><span style="color: #800080">தீர்வு </span></p>
<p style="text-align: center"><img alt="" width="250" height="58" src="http://www.vikatan.com/pasumai/2014/05/yjyyjq/images/pv44.jpg"></p>
<p class="content">மனிதனுக்கு ஏற்படும் பிணிகளை நீக்கும் அருமருந்துகளான மூலிகைகள், இயற்கையின் ஏற்பாட்டில், தேவையுள்ள பகுதிகளில், தேவையான மூலிகை என்கிற வகையில் தானாகவே விளைந்து கொண்டிருக்கின்றன. இதையெல்லாம் சரியாகக் கண்டுபிடித்து உண்டு, தங்களுக்கு ஏற்படும் நோய்களைத் தீர்த்துக் கொள்ளும் வித்தையை, ஒவ்வொரு உயிரினத் துக்கும் இயற்கையே கடத்தி வைத்திருக்கிறது. ஆனால், வியாபார நோக்கோடு, இதையெல்லாம் திட்டமிட்டு மறக்கடித்து விட்டனர்...கடந்த இருபது, முப்பது ஆண்டுகளில்! அத்தகைய மூலிகைகளை மீண்டும் கையில் எடுக்கவும்... அவை பற்றிய புரிதலை உண்டாக்கவுமே...'மூலிகை வனம்’ எனும் இப்பகுதி இங்கே விரிகிறது.</p>
<p class="content"><span style="color: #993300">இந்த இதழில் வேலிப்பருத்தி... </span></p>
<p class="content">மனிதனுக்கான மருத்துவத்தை இலைகளில் வைத்திருக்கிறது, இயற்கை... இந்த உண்மையை சித்தர்கள் உணர்ந்து கொண்டதால்தான் சித்த மருத்துவம் உருவானது. ஆங்கில மருந்துகளுக்கெல்லாம் அடிப்படையாக இருந்தவை சித்தர்களின் ஆராய்ச்சிகள்தான். இன்றைக்கும் பல்வேறு ஆங்கில மருந்துகள் தயாரிப்பில் மூலிகைச்சாறுகள் சேர்க்கப்படுகின்றன.</p>
<p style="text-align: center"><img alt="" width="278" height="497" src="http://www.vikatan.com/pasumai/2014/05/yjyyjq/images/pv44a.jpg"></p>
<p class="content">தமிழகத்தின் அனைத்துப் பகுதிகளிலும் வேலியோரங்களில் படர்ந்து கிடக்கும் அற்புதமான மூலிகைதான் வேலிப்பருத்தி... இதய வடிவ இலைகள், இரட்டைக் காய்கள், முட்டை வடிவ விதைகளுக்குள் பட்டு போன்ற பஞ்சுகள் கொண்ட வேலிப்பருத்திக்கு, 'உத்தாமணி’ என்ற பெயரும் இருக்கிறது. சித்த மருத்துவத்தில் பெரும்பாலும் உத்தாமணி என்றே குறிப்பிடுகிறார்கள்.</p>
<p class="content">இயற்கை வளங்கள் அனைத்தையும் அழித்த மனிதன் காற்றைக்கூட விட்டு வைக்கவில்லை. கழிவுகளுக்குக் காற்றை காவு கொடுத்துவிட்டு, ஆக்சிஜன் பார்லர்களில் காசு கொடுத்து சுத்தக் காற்று சுவாசிக்கும் நிலை வந்தே விட்டது. சென்னை போன்ற பெருநகரங்களில் வீட்டைவிட்டு வெளியே வரும் மனிதர்கள், முகத்தை முழுவதும் மூடிக் கொண்டுதான் பயணிக்கிறார்கள். அந்தளவுக்கு மாசடைந்து கிடக்கிறது, காற்று. அதையும் மீறி பலருக்கு ஆஸ்துமா போன்ற சுவாச நோய்கள்.</p>
<p class="content"><span style="color: #993300">மூச்சிரைப்பைப் போக்கும் கற்பக மிளகு! </span></p>
<p class="content">சுவாசக் கோளாறை சரி செய்வதற்கு, எளிமையான தீர்வு வேலிப்பருத்தி. இதன் இலையை எடுத்து சுத்தம் செய்து இடித்து சாறு எடுத்து, தினமும் ஒரு தேக்கரண்டி குடித்து வந்தால்... ஆஸ்துமா, அலறியடித்துக் கொண்டு ஓடிவிடும். இச்சாறை லேசாக சூடாக்கி, ஆற வைத்து தினமும் ஒரு தேக்கரண்டி வீதம் ஒரு மண்டலம் (48 நாட்கள்) குடித்து வந்தால் சுவாச, காச நோய்கள் காணாமல் போய்விடும். இதன் இலையை நிழலில் உலர்த்தி பொடி செய்து, தினமும் காலை நேரத்தில் ஒரு தேக்கரண்டி எடுத்து தேன் கலந்து உண்டு வந்தால், வாயுவால் உண்டாகும் நோய்கள், கைகால் குடைச்சல், இளைப்பு, இருமல், கோழைக்கட்டு நீங்கும். ஒரு குவளையில் கொஞ்சம் மிளகை இட்டு அவை மூழ்கும் அளவுக்கு வேலிப் பருத்தி இலைச்சாறை ஊற்றி, ஊற வைத்து எடுத்து வெயிலில் ஏழு நாட்கள் காய வைத்தால்... அதன் பெயர் 'கற்பக மிளகு’. 'கற்பக மிளகை, தினமும் ஒரு மிளகு வீதம் உட்கொண்டால் மூச்சிரைப்பு நோய் முற்றி லும் குணமாகும் என்கிறது, சித்த மருத்துவம்.</p>
<p class="content"><span style="color: #993300">உடல் வலுப்பெற! </span></p>
<p class="content">ஊட்டச்சத்து பானங்கள் குடிக்கும் குழந்தைகள் வேண்டுமானால், 'நான் வளர்கிறேனே மம்மி’ என விளம்பரங்களில் காட்டப்படுவது போல வேகமாக வளரலாம். ஆனால், உணவுக்கே வழியில்லாத குழந்தை கள் ஊட்டச்சத்துக்கு எங்கு போவார்கள்? ஏழை வீட்டுப் பிள்ளைகள், மார்புக்கூடு முன்தள்ளி நோஞ்சானாகவே வளர்கின்றன. இன்னும் சில குழந்தைகள் என்னதான் ஊட்டச்சத்து கொடுத்தாலும் நோஞ்சானாகவே இருப்பார்கள். அப்படிப்பட்ட குழந்தைகள் உடல் வலுப்பெற உதவுகிறது, வேலிப்பருத்தி. இதன் இலையை நிழலில் உலர்த்தி, பொடி செய்துகொண்டு அதில் ஒரு தேக்கரண்டி, சீரகப்பொடி, அருகம்புல் பொடி ஆகியவற்றில் தலா ஒரு தேக்கரண்டி எடுத்து கஷாயம் செய்து... பனங்கற்கண்டு சேர்த்து குழந்தைகளுக்குக் கொடுத்து வந்தால் நோஞ்சான் தன்மை நீங்கி, உடல் வலுப்பெறும்.</p>
<p class="content"><span style="color: #993300">ரத்த அழுத்தத்தைக் குறைக்கும்! </span></p>
<p class="content">நாளைய இந்தியாவை வழி நடத்த வேண்டிய இளைஞர்கள், இருபத்தைந்து வயதிலேயே ரத்த அழுத்தம் ஏறிக் கிடக்கிறார்கள். 'பி.பி’ எனச் சுருக்கமாகச் சொல்லப்படும் 'பிளட் பிரஷர்’ உள்ளவர் களின் எண்ணிக்கை அதிகரித்துக் கொண்டே வருகிறது. இதற்கு ஆங்கில மருத்துவத்தில் மாத்திரைகள் உண்டு. ஆனால், காலம் முழுவதும் விழுங்கிக் கொண்டே இருக்கவேண்டும். இடையில் நிறுத்தினால், மீண்டும் ரத்த அழுத்தம் எகிறிவிடும். 'இதற்கு வேறு வழியே இல்லையா?’ என கேட்பவர்களுக்கு நிரந்தரத் தீர்வாக இருக்கிறது வேலிப்பருத்தி.</p>
<p class="content">வேலிப்பருத்தி இலைகள் ஆறினை எடுத்து சுத்தம் செய்து, அப்போது கறந்த ஆடு அல்லது மாட்டுப் பாலில் அரை டம்ளர் எடுத்துக் கொள்ள வேண்டும். கறந்த பால் கிடைக்காத பட்சத்தில் கொதிக்க வைத்த பாலை அரை டம்ளர் எடுத்துக் கொள்ளலாம். பாலில் இலையைப் போட்டு நன்றாக அரைத்து, 'பிரம்ம முகூர்த்த வேளை’ எனப்படும் அதிகாலை 4.30 மணி முதல் 6.00 மணிக்குள் அருந்த வேண்டும். இப்படி, தொடர்ந்து 48 நாட்கள் செய்துவந்தால்... ரத்தத்தில் கலந்துள்ள பித்தநீர் குறைந்து ரத்த அழுத்தம் குறையும். எவ்விதமான பக்கவிளைவுகளும் இல்லாமல் ரத்த அழுத்தத்தைக் குறைக்கும் இந்த மருந்து, உடல் அசதியைப் போக்கி நரம்புகளைப் புத்துணர்வு பெறச் செய்யும் ஆற்றல் வாய்ந்தது.</p>
<p class="content"><span style="color: #993300">வயதுக்கு வர வைக்கும் வேலிப்பருத்தி! </span></p>
<p class="content">வேலிப்பருத்தி இலைச்சாறு, சுக்கு, பெருங்காயம் ஆகியவற்றை பொடி செய்து, காய்ச்சி இளஞ்சூட்டில் பற்று போட்டால்... வாத வலி, வீக்கம் குறையும். யானைக்கால் நோய் தொடக்க நிலையில் இருந்தால் விரைவில் குணமாகும். காணாக்கடி, அரிப்பு, தடிப்பு, கீழ்வாதம், முடக்குவாதம், இடுப்புவலி ஆகியவற்றுக்கு வேலிப்பருத்தி இலைச்சாறை வதக்கி, துணியில் கட்டி ஒத்தடம் கொடுத்தால் குணமாகும். குறிப்பிட்ட வயது வந்த பிறகும், பெண்கள் ருதுவாகாமல் இருந்தால், ஆறு வேலிப்பருத்தி இலை, மூன்று மிளகு ஆகியவற்றை மை போல அரைத்து, 10 தினங்கள் தொடர்ந்து உண்டு வந்தால் நிச்சயம் பலன் கொடுக்கும். வேலிப்பருத்தி இலைச்சாறு, தேன் இரண்டை யும் கலந்து தினமும் ஒரு தேக்கரண்டி குடித்து வந்தால்... பெண்களுக்கு மாதவிடாய் காலங்களில் ஏற்படும் வயிற்று வலி தீரும் என்கிறார்கள், சித்தர்கள்.</p>
<p class="content">இத்தனை பயன்பாடு மிகுந்த வேலிப் பருத்தியை இனியாவது பயன்படுத்தி, நோயற்ற வாழ்வு வாழ்வோம்...</p>
<p style="text-align: right"><strong><span style="color: #808000">- வலம் வருவோம்... </span></strong></p>
<hr>
<p style="text-align: center"><span style="font-size: medium"><span style="color: #993300">வாத நோய்க்கு மருந்து! </span></span></p>
<p class="content">வேலிப்பருத்தியின் மருத்துவ குணங்களைப் பற்றி பேசிய ராமநாதபுரத்தைச் சேர்ந்த சித்த மருத்துவர் காளிமுத்து, ''வேலி ஓரங்களில் படர்ந்து, மனிதனின் வலிகளைக் குறைக்கும் அற்புதமான மூலிகை வேலிப்பருத்தி. இது மிகச் சிறந்த வலிநிவாரணியாகவும், கிருமிநாசினியாகவும், சிறுநீர்ப் பெருக்கியாகவும் பயன் படுகிறது. வேலிப்பருத்தி இலையைப் பறித்து, அரைத்து, துணியில் கட்டி, சூடாக உள்ள தோசைக்கல்லில் துணியை வைத்து எடுத்து ஒத்தடம் கொடுத்தால் ரத்தகட்டு, முழங்கால் வலி, வாதநோய் குறையும்'' என்றார்.</p>
<p style="text-align: right"><strong><span style="color: #808000">தொடர்புக்கு, செல்போன்: 94420-45435</span></strong></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மண்புழு மன்னாரு </div>
<div class="subtitle1">ஓவியம்: ஹரன் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"> <span style="color: #800080">மாத்தி யோசி </span></p>
<p class="content">இயற்கை விவசாயத்தைப் பத்தி, பாலபாடம் கத்துக்கணும்னு ஆசைப்படறவங்களுக்கு இந்த சேதி. முதல்ல, நாட்டுக்கோழி, நாட்டு மாடு, ஆடுங்கள வளர்த்துப் பாருங்க. இந்த 'மூணு இயற்கை விஞ்ஞானி’களும், அடுத்த மூணு வருஷத்துல இயற்கை விவசாயத்தைப் பத்தி, மத்தவங்களுக்கு நீங்க பாடம் சொல்லிக் கொடுக்கற அளவுக்கு உங்களைத் தயார் செஞ்சிவாடுங்க.</p>
<p style="text-align: center"><img width="500" height="141" alt="" src="http://www.vikatan.com/pasumai/2014/05/yjyyjq/images/pv42c.jpg"></p>
<p class="content">முதல் விஞ்ஞானி... கோழி! இது தினமும் என்ன செய்யுதுனு கவனிச்சிப் பாருங்க. பல்கலைக்கழகத்துலகூட, இதுங்க அளவுக்குப் பாடம் கத்துத்தர முடியாது. காலையில எழுந்த உடனே வயல்வெளிக்கு ஓடும். செடிங்க மேல பூச்சி, பொட்டு இருந்தா, புடிச்சி தின்னும். அதை வெச்சே, பயிர்ல பூச்சித் தாக்குதல் அதிகம்னு உணரலாம். வயல்ல, களைச் செடிங்களோட ஆதிக்கம் அதிகம் இருந்தா... அதைக் கொத்தி எடுக்கும். நாள் முழுக்க இப்படி ஏதாவது ஒரு வேலையை செய்துகிட்டே இருக்கும் கோழிங்க.</p>
<p class="content">அடுத்த விஞ்ஞானி... நாட்டுமாடு. இது பால் குறைச்சலா கொடுக்கும். ஆனா, சாணமும், சிறுநீரும் வாரி வழங்கும். நாட்டுமாட்டை,  மினி உரத் தொழிற்சாலைனுகூட சொல்லலாம். நாட்டுமாட்டுச் சாணத்துல அசோஸ்பைரில்லம், பாஸ்போ-பாக்டீரியானு மண்ணை வளமாக்குற நுண்ணுயிரிங்க ஏராளமா இருக்குது. பயிர்ல, பூச்சி, நோய்த் தாக்குதல் வந்தா, ஒரு லிட்டர் மாட்டுச் சிறுநீரோட... பத்து லிட்டர் தண்ணியைக் கலந்து, தெளிச்சிவிடுங்க. பூச்சிங்க தலைதெறிக்க ஓடிப்போயிடும். நோய்த் தாக்குதலும் குறைஞ்சிடும், பயிருங்களும் பசுமைக் கட்டி வளரும்.</p>
<p class="content">மூணாவது விஞ்ஞானி... ஆடு. தோட்டத்துல ஆட்டை மேய்ச்சலுக்கு விடுங்க. அது கடிக்காத இலை, தழைங்க எதெல்லாம்னு கவனிச்சிப் பாருங்க. அந்த இலை, தழைங்களுக்கு பயிர்ல வர பூச்சி, நோய்களை விரட்டற சக்தி அதிகம்.</p>
<p style="text-align: center"><img width="500" height="662" alt="" src="http://www.vikatan.com/pasumai/2014/05/yjyyjq/images/pv42a.jpg"></p>
<p class="content">ஆடு, மாடுங்களுக்கு உண்ணித் தொல்லை இருந்தா, காசு கொடுத்து மருந்து வாங்க வேண்டாம். கோழியே வந்து, உண்ணியைக் கொத்தி சாப்பிடும். இன்னும், எத்தனை, எத்தனையோ வேலைகளை அந்த மூணு விஞ்ஞானிகளும் செய்றாங்க. அவங்ககிட்ட பாடம் படிக்க, நீங்க தயாரா?</p>
<p class="content">சொர்க்க மரம்னு (Paradise Tree) ஒரு மரத்துக்குப் பேரு உண்டு. இதை விஞ்ஞானிங்க 'சைமரூபா’னு சொல்றாங்க. கோயம்புத்தூர், தமிழ்நாடு வேளாண்மைப் பல்கலைக்கழக வளாகத்துல இந்த மரம் நிறைய நிக்குது. ஆனா, இதோட பலன் மட்டும் இன்னும் விவசாயிங்களுக்கு வந்து சேர்ந்த மாதிரி தெரியல. இந்த மரத்துக்கு ஏன் 'சொர்க்க மரம்'னு பேரு வந்துச்சி அப்படிங்கறத பிரான்சு நாட்டுல கதையா சொல்றாங்க.</p>
<p class="content">மாவீரன் நெப்போலியன், ரஷ்யா மேல படை எடுத்த நேரம் அது. ரஷ்யா நாட்டு எல்லையை மிதிச்சவுடனே, 'ஐயோ, அம்மா, வயித்த வலிக்குதே, உயிர் போகுற மாதிரி இருக்குதே...’னு நெப்போலியனோட படை வீரருங்க சுருண்டு, சுருண்டு விழுந்தாங்களாம். இதைப் பார்த்த உள்ளூர் விவசாயி ஒருத்தர், பக்கத்துல நின்ன, மரத்து இலையைப் பறிச்சி, சாறு எடுத்து கொடுத்தாராம். அதைக் குடிச்ச கால் மணி நேரத்துல, படை வீரருங்க, 'ஆஹா, வயித்து வலி போயிடுச்சி, நரகத்துல இருந்து சொர்க்கத்துக்கு வந்த மாதிரி இருக்கு’னு சொல்லி அந்த மரத்தைத் தொட்டு கும்பிட்டு இருக்காங்க. அதுக்கு பிறகுதான், இந்த மரத்துக்கு 'சொர்க்க மரம்’னு பேரும் வந்துச்சாம்.</p>
<p class="content">நிழல் கொடுக்க, எப்பவும் பசுமையா இருக்கற மரத்தைத்தான் வைக்கணும். அதுக்கு இந்த சொர்க்க மரத்துக்கு முதலிடம் தரலாம். எந்த காலத்துலயும், இலை கொட்டாம, பச்சைக் குடைப்பிடிச்சி நிக்கும். வாய்க்கால் வரப்புல, இந்த மரத்தை வளர்க்கலாம். இதோட இலைங்க, அருமையான இயற்கை உரம். இதோட இலைங்கள, மண்புழுங்க சர்க்கரைக் கட்டி மாதிரி தின்னும்.</p>
<p class="content">இந்த மரத்து பழம் சுவையா இருக்கும். இதோட கொட்டையிலிருந்து கிடைக்குற எண்ணெயை... சோப்பு, ஷாம்பு தயாரிக்க பயன்படுத்துறாங்க. இந்த மரத்துல, ஆண், பெண் ரெண்டு வகை உண்டு. பெண் மரம் மட்டும்தான் காய்ப்புக்கு வரும். ரெண்டு வகை மரமும் மரச்சாமான் செய்ய அருமையானது. எண்ணெய்த் தன்மை இருக்கறதால, இந்த மரத்தை பூச்சிங்க தாக்குறதில்ல. அதனால, விதவிதமான பொம்மைங்க, கைவினைப் பொருளுங்க தயாரிக்கப் பயன்படுத்தலாம். இந்த மரக்கன்னுங்க, தமிழ்நாட்டுல இருக்கிற வனவிரி வாக்க மையத்துல தாராளமா கிடைக்குது. இது மானாவாரியில நல்லா வளர்ந்து நிக்கும்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கார்ட்டூன் </div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img width="600" height="371" alt="" src="http://www.vikatan.com/pasumai/2014/05/yjyyjq/images/cartoon1.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தண்டோரா</div>
<div class="subtitle1">பசுமைக் குழு </div>
<div class="subtitle2"></div>
<div class="content" style="border-top:1px solid #DDD;">
<p class="content">'தண்டோரா' பகுதியில் இடம்பெறும் நிகழ்ச்சிகளில் கடைசி நேர மாறுதல்கள் ஏற்படலாம். எனவே, சம்பந்தப்பட்ட நிறுவனங்கள், அமைப்புகள் ஆகியவற்றிடம் நிகழ்ச்சி குறித்தத் தகவல்களை தொலைபேசி அல்லது செல்போன் வாயிலாக, முன்கூட்டியே உறுதிசெய்த பின், பயண ஏற்பாடுகளைச் செய்யவும்.  </p>
<p style="text-align: right"><span style="color: #993300">- ஆசிரியர் </span></p>
<p style="text-align: center"><span style="color: #993300"><img alt="" width="300" height="83" src="http://www.vikatan.com/pasumai/2014/05/yjyyjq/images/pv04b.jpg"></span></p>
<p style="text-align: center"><span style="color: #800080">காளான் வளர்ப்பு! </span></p>
<p class="content">ஈரோடு மாவட்டம், கோபிச்செட்டிபாளையம், மைராடா வேளாண் அறிவியல் நிலையத்தில் மே 21-ம் தேதி இயற்கை விவசாயப் பயிற்சி: மே 27-ம் தேதி காளான் வளர்ப்புத் தொழில்நுட்பங்கள் ஆகிய பயிற்சிகள் நடைபெற உள்ளன. முன்பதிவு செய்துகொள்ளவும்.  </p>
<p style="text-align: right"><strong><span style="color: #808000">தொடர்புக்கு, தொலைபேசி: 04285-241626 </span></strong></p>
<p style="text-align: center"><span style="color: #800080">வான்கோழி! </span></p>
<p class="content">சேலம், கால்நடை மருத்துவ அறிவியல் பல்கலைக்கழகப் பயிற்சி மற்றும் ஆராய்ச்சி நிலையத்தில், மே 15-ம் தேதி வெள்ளாடு வளர்ப்பும் பசுந்தீவன உற்பத்தியும்; 27-ம் தேதி வான்கோழி வளர்ப்பும் தீவன மேலாண்மையும் ஆகிய பயிற்சிகள் நடைபெற உள்ளன. முன்பதிவு செய்துகொள்ளவும்.</p>
<p style="text-align: right"><strong><span style="color: #808000">தொடர்புக்கு, தொலைபேசி: 0427-2410408 </span></strong></p>
<p style="text-align: center"><span style="color: #800080">லாபம் தரும் வெள்ளாடு! </span></p>
<p class="content">சேலம் மாவட்டம், மேச்சேரி ஆடு ஆராய்ச்சி நிலையத்தில் மே 14-ம் தேதி லாபம் தரும் வெள்ளாடு வளர்ப்புப் பயிற்சி நடைபெற உள்ளது. தீவன மேலாண்மை, வெள்ளாடுகளை இன விருத்தி செய்யும் நுட்பங்கள் பற்றி வல்லுநர்கள் பயிற்சி அளிக்க உள்ளார்கள். மதிய உணவு உண்டு.. முன்பதிவு முக்கியம்..</p>
<p style="text-align: center"><img alt="" align="right" width="144" height="212" src="http://www.vikatan.com/pasumai/2014/05/yjyyjq/images/pv04a.jpg"></p>
<p class="content">தொடர்புக்கு, பேராசிரியர் மற்றும் தலைவர், மேச்சேரி ஆடு ஆராய்ச்சி நிலையம், தமிழ்நாடு கால்நடை மருத்துவ அறிவியல் பல்கலைக்கழகம், பொட்டனேரி-636453 சேலம் மாவட்டம் தொலைபேசி: 04298-262023</p>
<p style="text-align: center"><span style="color: #800080">தென்னை! </span></p>
<p class="content">காஞ்சிபுரம் மாவட்டம், காட்டுப்பாக்கம் வேளாண் அறிவியல் நிலையத்தில் மே-13, 14 ஆகிய தேதிகளில் தீவிர முறையில் வெள்ளாடு வளர்ப்பு; 14-ம் தேதி தென்னையில் ஒருங்கிணைந்தப் பாதுகாப்பு முறைகள்; 21-ம் தேதி மதிப்பூட்டப்பட்ட பழப்பொருட்கள் தயாரித்தல்: 29-ம் தேதி பண்ணை வருமானத்தை அதிகரிக்க வேளாண் நிலங்களில் மரங்கள் வளர்த்தல் ஆகிய பயிற்சிகள் நடைப்பெற உள்ளன. முன்பதிவு செய்துகொள்ளவும்.</p>
<p style="text-align: right"><span style="color: #808000">தொடர்புக்கு,<br>
தொலைபேசி: 044-27452371 </span></p>
<p style="text-align: center"><span style="color: #800080">வாழை! </span></p>
<p class="content">தஞ்சாவூர், பி.எம்.டி வேளாண் அறிவியல் நிலையத்தில், மே 15-ம் தேதி நெல் சாகுபடியில் நேரடி விதைப்பு முறைகள்; 21-ம் தேதி வாழையில் ஒருங்கிணைந்தப் பயிர் மேலாண்மை உத்திகள்; 27-ம் தேதி இயந்திரமயமாக்கப்பட்ட நெல் சாகுபடித் தொழில்நுட்பங்கள்; 29-ம் தேதி கால்நடைகளில் நோய் மேலாண்மை ஆகிய பயிற்சிகள் நடைபெற உள்ளன. முன்பதிவு செய்து கொள்ளவும்.</p>
<p style="text-align: right"><span style="color: #808000">தொடர்புக்கு,<br>
தொலைபேசி: 04362-293565<br></span></p>
<p style="text-align: center"><span style="color: #800080"><span style="font-size: medium">பல்நோக்குப் பண்ணையம்! </span></span></p>
<p class="content"><img align="left" width="271" height="330" alt="" src="http://www.vikatan.com/pasumai/2014/05/yjyyjq/images/pv04c.jpg">காஞ்சிபுரம் மாவட்டம், மதுராந்தகம் அடுத்த ஜமீன் எண்டத்தூர் கிராமத்தில் மே 24-ம் தேதி 'பல்பயிர்-பல்நோக்குப் பண்ணையம்’ என்ற தலைப்பில் கருத்தரங்கு நடைபெற உள்ளது. மூத்த வேளாண் விஞ்ஞானி அரு. சோலையப்பன், முன்னோடி விவசாயி அரியனூர் ஜெயச்சந்திரன்... போன்றவர்கள் கலந்துகொள்கிறார்கள்.</p>
<p class="content">ஏற்பாடு: கரிம விவசாயக் கட்டமைப்பு மற்றும் சுற்றுசூழல் பாதுகாப்பு இயக்கம், செங்கல்பட்டு.</p>
<p style="text-align: right"><span style="color: #808000">தொடர்புக்கு<br>
செல்போன்: 94448-94181, <br>
94433-31393 </span></p>
<p style="text-align: center"><span style="font-size: medium"><span style="color: #800080">சிறுதானியங்கள்! </span></span></p>
<p class="content">திருவாரூர் மாவட்டம், நீடாமங்கலம் வேளாண் அறிவியல் நிலையத்தில், மே 13-ம் தேதி உணவுக் காளான் உற்பத்தி; 15-ம் தேதி பலாப்பழத்திலிருந்து மதிப்பூட்டப்பட்டப் பொருட்கள் தயாரித்தல்; 20-ம் தேதி சிறுதானியங்கள் சாகுபடி; 22-ம் தேதி நீடித்த நவீன கரும்பு சாகுபடி; 27-ம் தேதி மாடித்தோட்டம்-காய்கறிகள் சாகுபடி; 29-ம் தேதி பருத்தியில் பஞ்சு எடுக்கும் கருவி ஆகிய பயிற்சிகள் நடைபெற உள்ளன. முன்பதிவு செய்துகொள்ளவும்.</p>
<p style="text-align: right"><strong><span style="color: #808000">தொடர்புக்கு,<br>
தொலைபேசி: 04367-260666 </span></strong></p>
<p style="text-align: center"><span style="color: #800080"><span style="font-size: medium">பசுந்தீவனம்! </span></span></p>
<p class="content">மதுரை, திருப்பரங்குன்றம் கால்நடை பல்கலைக்கழகப் பயிற்சி மற்றும் ஆராய்ச்சி நிலையத்தில் மே 29-ம் தேதி கறவைமாடு வளர்ப்பு; 30-ம் தேதி பசுந்தீவன உற்பத்தி ஆகிய பயிற்சிகள் நடைபெற உள்ளன. முன்பதிவு செய்து கொள்ளவும்.</p>
<p style="text-align: right"><span style="color: #808000">தொடர்புக்கு,<br>
தொலைபேசி:0452-2483903 </span></p>
<p style="text-align: center"><span style="color: #808000"><img alt="" width="600" height="100" src="http://www.vikatan.com/pasumai/2014/05/yjyyjq/images/pv04d.jpg"></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே...</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://www.vikatan.com/pasumai/2014/05/yjyyjq/images/hello.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பசுமை சந்தை</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><a target="_blank" href="http://www.vikatan.com/pasumai/2014/05/yjyyjq/images/pasumaisantha_1.jpg"><img width="400" height="524" alt="" src="http://www.vikatan.com/pasumai/2014/05/yjyyjq/images/pasumaisantha_3(1).jpg"></a></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ விகடன்...</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://www.vikatan.com/pasumai/2014/05/yjyyjq/images/pv50a.jpg"></p>
<p class="content"> </p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
