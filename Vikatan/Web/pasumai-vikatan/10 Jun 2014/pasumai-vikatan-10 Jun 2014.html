	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வரகு... கேழ்வரகு... இருங்கு சோளம்... </div>
<div class="subtitle1">மானாவாரிக்கேற்ற மகத்தான தானியங்கள்... </div>
<div class="subtitle2">இ. கார்த்திகேயன் படங்கள்: ஆர்.எம். முத்துராஜ் </div>
<div class="subtitle3"></div>
<div class="content" style="border-top:1px solid #DDD;">
<p class="content">நகரமயமாக்கல் சூழலில் மேற்கத்திய கலாசார தாக்குதலால், சத்துமிகுந்த உணவுப் பொருட்களின் பயன்பாடு மிகவும் குறைந்து போனதால், நோய்கள் பெருகி வருகின்றன. அதனால், பண்டைய காலத்து உணவுப் பொருட்களுக்கு ஏங்கித் தவிக்கும் நிலை உருவாகியுள்ளது. இந்தச் சூழலில், பாரம்பரியம் மிக்க சிறுதானியங்கள் மீதான ஆர்வம் அதிகரிக்க ஆரம்பித்துள்ளது. இதனால், இவற்றைப் பயிரிடுவதிலும் கவனம் திரும்பியிருக்கிறது!</p>
<p class="content">இப்படிப்பட்ட பாரம்பரிய உணவு தானியங்களில் சோளம், கேப்பை (கேழ்வரகு) மற்றும் வரகு ஆகியவற்றை மானாவாரியாக சாகுபடி செய்துவரும் விருதுநகர் மாவட்டம், சித்தூர், மரியபுஷ்பத்தை, சிறுதானியங்கள் சிறப்பிதழுக்காகச் சந்தித்தோம். சோளத்தை தூசு தட்டிக்கொண்டே பேச ஆரம்பித்தவர், ''பதினெட்டு வருஷம் விருதுநகரில் உள்ள தனியார் கம்பெனியில கிளார்க் வேலை பாத்தேன். உடல்நிலை சரியில்லாம போனதால, வேலையை விட்டுட்டு, வீட்டுல இருந்து பிள்ளைகளை கவனிச்சிட்டு இருந்தேன். ஆனாலும், சும்மா இருக்க பிடிக்காம, தையல், எம்பிராய்டரிங், கூடை பின்னுறதுனு ஏதாச்சும் செஞ்சுக்கிட்டே இருப்பேன். பிள்ளைகளும் படிச்சி வேலைக்குப் போக ஆரம்பிச்ச சமயத்துல, ரெயில்வே போஸ்ட் ஆபீஸுல வேலை பாத்துட்டு இருந்த கணவரும் ரிடையர்டு ஆயிட்டாங்க.</p>
<p style="text-align: center"><img alt="" src="http://www.vikatan.com/pasumai/2014/06/zjblzt/images/pv34a.jpg"></p>
<p class="content"><span style="color: #800080">பாடம் சொன்ன பசுமை விகடன்! </span></p>
<p class="content">என் மகளுக்கு விவசாயம்னா ரொம்ப இஷ்டம். அவதான் விவசாயம் செய்யலாம்னு 8 ஏக்கர் நிலத்தை வாங்கச் சொன்னா. ஆனால், அவ, வேலை கிடைச்சி அமெரிக்காவுக்குப் போயிட்டதால, விவசாயம் செய்யலாமா... வேணாமானு யோசிச்சிட்டு இருந்தோம். அந்த சமயத்துலதான், 'பசுமை விகடன்’ பத்தி எங்ககிட்ட சொல்லி, அதை அனுப்பி வெச்சா, மக. தொடர்ந்து படிக்க ஆரம்பிச்சேன். அதைப் படிக்கிறப்போ, ஒரு நண்பரோட பேசுற உணர்வு எனக்கு ஏற்பட்டதால, என்னோட நண்பனாகவே பசுமை விகடனை ஆக்கிட்டேன். புத்தகம் கைக்கு வந்தவுடனே ஒரே நாள்ல படிச்சி முடிச்சிட்டு, அடுத்த புத்தகத்துக்காக காத்துக்கிட்டே இருப்பேன்.</p>
<p class="content">மதுரை மாவட்டம், டி.கல்லுப்பட்டி, ராஜகோபால் ஐயாவோட பண்ணையில் மாடு வளர்ப்பு, இயற்கை இடுபொருட்கள் தயாரிப்பு பத்தின ஒரு வார பயிற்சி நடக்கிறத... பசுமை விகடன் மூலம் தெரிஞ்சிக்கிட்டு, கலந்துகிட்டேன். அதுக்கப்பறம், வானகத்துல நம்மாழ்வார் ஐயாவோட மூணு நாள் பயிற்சியிலயும் கலந்துக்கிட்டேன்'' என்று அழகான முன்னுரை கொடுத்த மரியபுஷ்பம், தொடர்ந்தார்.</p>
<p style="text-align: center"><img width="350" height="370" alt="" src="http://www.vikatan.com/pasumai/2014/06/zjblzt/images/pv34b.jpg"></p>
<p class="content">''போன வருஷத்துக்கு முந்தின வருஷம், முதல்முதலா மூணு ஏக்கர்ல, 'இருங்கு சோளம்’னு சொல்லப்படுற சிவப்புச் சோளம் விதைச்சேன். ஆனா, மலட்டுத்தன்மையான மண்ணுங்கறதால சரியான விளைச்சல் கிடைக்கல. போன வருஷம், ஒரு ஏக்கர்ல சிவப்புச் சோளம், மூணு ஏக்கர்ல வரகு, 20 சென்ட்ல கேழ்வரகுனு போட்டேன். மண்ணோட தன்மையை மாத்தறதுக்காக... சில வேலைகளைச் செய்தேன். நல்லா விளைஞ்சு வந்துச்சி... மார்கழி மாசத்துல அறுவடை செஞ்சுட்டேன்'' என்ற மரியபுஷ்பம், சிவப்பு சோள சாகுபடிக்காக நிலத்தை பண்படுத்தியது பற்றி பாடமாகவே கூறினார்.</p>
<p class="content">'இது வானம் பார்த்த பூமி. மழையை நம்பித்தான் விவசாயம். சித்திரையில் கோடை உழவு ஓட்டிவிட்டு, நிலத்தை ஆறவிட வேண்டும். வைகாசி மாதத்தில் 300 ஆடுகளை வைத்து, நிலத்தில் மூன்று நாட்களுக்கு கிடை போடவேண்டும். இதனால், ஆடுகளின் புழுக்கை மற்றும் சிறுநீர் இரண்டும் நிலம் முழுக்க பரவி, நிலத்துக்கு சத்து சேர்க்கும். நான்காவது நாள், கொக்கி உழவு ஓட்ட வேண்டும். ஆடி மாதத்தில் மழை பெய்ததும், ஒரு ஏக்கருக்கு 300 கிலோ மண்புழு உரத்தைத் தூவிவிட்டு, கூடவே சோள விதைகளையும் தூவி, கொக்கி உழவு ஓட்டவேண்டும் (தேவைப்பட்டால், குப்பை உரத்தையும் அடியுரமாகக் கொடுக்கலாம்).</p>
<p class="content">விதைத்த 5-ம் நாளில் முளைப்பு தெரியும். 30-ம் நாளில் முதல் களை எடுத்துவிட்டு, மீண்டும் 300 கிலோ மண்புழு உரத்தைத் தூவவேண்டும். மழை பெய்யும்போது தூவக்கூடாது. அதனால், வானிலை அறிக்கைகளை தெரிந்து செயல்பட வேண்டும். புரட்டாசி மாதம், அதாவது 90-ம் நாளில் கதிர் வர ஆரம்பிக்கும். ஐப்பசியில் பெய்யும் மழையில் கதிர் முற்றி, பால் பிடிக்கும். மார்கழியில் அறுவடைக்குத் தயாராகிவிடும். 20 சென்ட் நிலத்தில் போட்டிருக்கும் கேழ்வரகு மற்றும் மூன்று ஏக்கர் வரகு ஆகிய இரண்டுக்கும் சோளத்தை போலவேதான் சாகுபடி செய்ய வேண்டும்' சாகுபடி பாடம் முடித்த மரியபுஷ்பம்,</p>
<p style="text-align: center"><img width="600" height="530" alt="" src="http://www.vikatan.com/pasumai/2014/06/zjblzt/images/pv34c.jpg"></p>
<p class="content"><span style="color: #800080">45 ஆயிரம் ரூபாய் லாபம்! </span></p>
<p class="content">''ஒரு ஏக்கர்ல சிவப்புச் சோளம் மூலமா 500 கிலோ மகசூல் கிடைச்சிது. கிலோ 25 ரூபாய்னு விற்பனை செஞ்சதில், 12 ஆயிரத்து 500 ரூபாய் கிடைச்சிது. 20 சென்ட்ல கேப்பை மூலமா 200 கிலோ மகசூல் கிடைச்சிது. கிலோ 35 ரூபாய்னு விற்பனை செஞ்சதில், 7 ஆயிரம் ரூபாய் கிடைச்சிது. 3 ஏக்கர்ல 2 ஆயிரத்து 800 கிலோ வரகு மகசூலாச்சி. கிலோ 13 ரூபாய்னு விற்பனை செஞ்சதில், 36 ஆயிரத்து 400 ரூபாய் கிடைச்சிது. மொத்தம் 4 ஏக்கர் 20 சென்ட்ல இருந்து, 55 ஆயிரத்து 900 ரூபாய் கிடைச்சிது. செலவெல்லாம் போக, 45 ஆயிரம் ரூபாய்க்கு மேல லாபம் கிடைச்சிது. சிறுதானியங்களைப் பொறுத்தவரையில் மிக முக்கியமான விஷயமே, முழுக்க முழுக்க இயற்கை முறையில செய்தா... அதிக பராமரிப்பு செய்யத் தேவையில்லைங்கிறது தான். இடுபொருள் செலவும் பெருசா இருக் காது. இது ரெண்டையும் அனுபவப்பூர்வமா நான் உணர்ந்திருக்கேன். அடுத்தடுத்த வருஷங்கள்ல இதைவிடக் கூடுதலா மகசூல் எடுப்பேங்கிற நம்பிக்கை இருக்கு'' என்றார், பெருமிதத்தோடு.</p>
<p style="text-align: right"><span style="color: #993300">தொடர்புக்கு, மரியபுஷ்பம், <br>
செல்போன்: 94881-47966</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">எரு... விதைப்பு... தண்ணீர்... அறுவடை..! </div>
<div class="subtitle1">டெல்டாவில் விளையும் கேழ்வரகு! </div>
<div class="subtitle2">கு. ராமகிருஷ்ணன் படங்கள்: கே. குணசீலன் </div>
<div class="subtitle3"></div>
<div class="content" style="border-top:1px solid #DDD;">
<p class="content">காவிரி டெல்டா மாவட்டங்களில் கேழ்வரகு, கம்பு, தினை... போன்ற சிறுதானிய சாகுபடியைப் பார்ப்பது அரிதிலும் அரிதான காட்சியாகவே இருக்கிறது. இப்பகுதிகளில் கோடை சாகுபடியாகவும்கூட நெல்தான் அதிகளவில் பயிர் செய்யப்படுகிறது. 'நம்ம மண்ணுக்கு சிறுதானியம் சரிப்பட்டு வராது. அரியலூர், பெரம்பலூர், புதுக்  கோட்டை பகுதிகள்லதான் நல்லா விளையும்’ என்று பல காலமாக டெல்டா மாவட்ட விவசாயிகள் பலர் எண்ணிக் கொண்டிருப்பதுதான் காரணம். இதை முறியடிக்கும் விதமாக... தஞ்சாவூர் மாவட்டம், பாப்பாநாடு அருகே உள்ள பொய்யுண்டார்குடிகாடு கிராமத்தில் தங்கப்பாவின் நிலத்தில் வெற்றிகரமாக விளைந்து நிற்கிறது, கேழ்வரகு.</p>
<p class="content">தங்கப்பா, 33 சென்ட் நிலத்தில் கேழ்வரகு சாகுபடி செய்துள்ளார். தொடர்ச்சியாக நான்கு நாட்கள் கனமழை கொட்டித் தீர்த்த போதிலும்கூட, பயிர்கள் கீழே சாயாமல், முற்றிய கதிர்களில் இருந்து தானியங்கள் உதிராமல் அப்படியே இருக்கின்றன. ஆச்சரியமாகப் பார்த்துக் கொண்டிருந்த நம்மிடம், ஆர்வத்தோடு பேசினார், தங்கப்பா.</p>
<p style="text-align: center"><img alt="" width="259" height="404" src="http://www.vikatan.com/pasumai/2014/06/zjblzt/images/pv10b.jpg"></p>
<p class="content"><span style="color: #800080">நல்ல விலை கிடைக்குது! </span></p>
<p class="content">''எங்க குடும்பத்தொழில் விவசாயம்தான். டிப்ளமோ கம்ப்யூட்டர் சயின்ஸ் படிச்சிட்டு, விவசாயம் பாத்துட்டு இருக்கேன். எங்களுக்கு 10 ஏக்கர் நிலம் இருக்கு. முழுவதும் நெல் சாகுபடிதான். இது களியும் மணலும் கலந்த இருமண்பாடு. பள்ளக்கால் பகுதிங்கிறதால வடிகால் வசதி இருக்கு. பத்து வருஷத்துக்கு முன்ன கோடை சாகுபடியா கேழ்வரகு சாகுபடி செஞ்சிட்டு இருந்தோம். அதனால, எனக்கு கேழ்வரகு சாகுபடியில நல்ல அனுபவம் உண்டு. ஆனாலும், அந்த சமயத்துல லாபகரமான விலை கிடைக்காததால கோடையிலயும் நெல்லையே சாகுபடி பண்ண ஆரம்பிச்சிட்டோம். இப்ப நிலைமை மாறி, கேழ்வரகுக்கு நல்ல விலை கிடைக்குது. பட்டுக்கோட்டை, பாப்பாநாடு பகுதி வியாபாரிகள் தேடி வந்து வாங்கிக்கிறாங்க. கிலோ சராசரியா 30 ரூபாய்னு விற்பனை யாகுது. அதனாலதான், இந்த வருஷம் கோடை சாகுபடியில, 33 சென்ட்ல கேழ்வரகு பயிர் பண்ணியிருக்கேன்.</p>
<p class="content">'வறட்சியான செம்மண் பூமியில மட்டும்தான் கேழ்வரகு சிறப்பா விளையும்’னு பெரும்பாலான விவசாயிகள் நினைக்கறாங்க. இது தவறான கருத்து. எல்லா மண்லயுமே கேழ்வரகு செழிப்பா விளையும். நான், அடியுரமா மாட்டு எரு மட்டும் போட்டு விதையைத் தெளிச்சேன், அவ்வளவுதான். வேற எந்தப் பராமரிப்புமே செய்யல. நல்லா விளைஞ்சி வந்திருக்கு'' என்ற தங்கப்பா சாகுபடி செய்யும் விதத்தைச் சொல்ல ஆரம்பித்தார்.</p>
<p style="text-align: center"><img alt="" src="http://www.vikatan.com/pasumai/2014/06/zjblzt/images/pv10a.jpg"></p>
<p class="content"><span style="color: #800080">பூச்சி நோய் தாக்காது! </span></p>
<p class="content">'வடிகால் வசதியுடைய பள்ளக்கால் பகுதியாக இருந்தால்... மாசிப் பட்டத்தில் கேழ்வரகு சாகுபடி செய்யலாம். மேட்டு நிலமாக இருந்தால், ஆடிப்பட்டம் சிறப்பானது. 33 சென்ட் நிலத்துக்கு ஒரு டன் மாட்டு எருவை அடியுரமாக இட்டு... நான்கு சால் உழவு ஓட்டி, நிலத்தை சமப்படுத்த வேண்டும். நிலத்தின் அமைப்புக்கு ஏற்ப,</p>
<p class="content">30 அடி நீளம், 10 அடி அகலம் கொண்ட பாத்திகள் அமைத்து... 250 கிராம் விதையை நிலம் முழுவதும் பரவலாகத் தூவி, தண்ணீர் தெளிக்க வேண்டும். பிறகு, மண்ணின் தன்மைக்கு ஏற்ப காய்ச்சலும் பாய்ச்சலுமாக, பாசனம் செய்ய வேண்டும். விதைப்பிலிருந்து 5-ம் நாள் முளைப்பு வரும். 12-ம் நாளுக்கு மேல், வேகமாக பயிர் வளரத் தொடங்கும். 15 மற்றும் 30-ம் நாட்களில் களை எடுக்க வேண்டும். கேழ்வரகை பூச்சிகளோ, நோய்களோ தாக்குவதில்லை. வேறு எந்தப் பராமரிப்பும் தேவையில்லை. 80-ம் நாள் கதிர் முற்றி, 90 முதல் 100 நாட்களுக்குள் அறுவடைக்குத் தயாராகிவிடும். அறுவடை செய்த பிறகு, கிடைக்கும் கேழ்வரகுத் தட்டைகள், மாடுகளுக்கு சத்தான தீவனமாகும்'</p>
<p style="text-align: center"><img alt="" width="440" height="371" src="http://www.vikatan.com/pasumai/2014/06/zjblzt/images/pv10c.jpg"></p>
<p class="content"><span style="color: #800080">நெல்லைவிட ஒத்தாசையானது! </span></p>
<p class="content">சாகுபடிப் பாடம் முடித்த தங்கப்பா, மகசூல் மற்றும் வரு மானம் பற்றி சொன்னார். ''எல்லா செடிகள்லயும் நல்லா கதிர் பிடிச்சிருக்கு. அறுவடை பண்றப்போ 33 சென்ட்லயும் சேர்த்து, 200 கிலோ மகசூல் கிடைக்கும்னு எதிர்பாக்குறேன். கிலோ 30 ரூபாய்னு விற்பனை செய்றப்போ, 6 ஆயிரம் ரூபாய் கிடைக்கும். எங்ககிட்டயே மாடு இருக்கறதுனால, எருச்செலவு கிடையாது. நானே உழவு ஓட்டி, பாத்தி கட்டி, விதைச்சிட்டேன். அறுவடையும் நானே பண்ணி, மூட்டம் போட்டு, தானியத்தைப் பிரிச்சி சுத்தம் பண்ணிடுவேன். இந்த வேலைகளை எல்லாம் ஆட்கள் வச்சு செஞ்சா 1,500 ரூபாய் செலவாகும். 4 ஆயிரத்து 500 ரூபாய் லாபம் கிடைக்கும். நானே செய்றதால... மொத்தமும் லாபம். நெல் சாகுபடியோடு ஒப்பிடறப்போ 33 சென்ட்ல... ரொம்ப ஒத்தாசையானதுதான் இந்த லாபம். ஏன்னா, நெல் சாகுபடியில நோய், பூச்சி, பராமரிப்புனு நிறைய சவால்கள் இருக்கே!'' என்று புன்னகையுடன் விடைகொடுத்தார்.</p>
<p style="text-align: center"><img alt="" width="600" height="269" src="http://www.vikatan.com/pasumai/2014/06/zjblzt/images/pv10d.jpg"></p>
<hr>
<p style="text-align: center"><span style="color: #800080">சூழலை அழிக்கும் மின் நிலையம்! </span></p>
<p class="content"> </p>
<p class="content">காஞ்சிபுரம் மாவட்டம், செய்யூர் பகுதியில் 4 ஆயிரம் மெகாவாட் மின் உற்பத்தித் திறன் கொண்ட அனல் மின் நிலையம் அமைக்க 1,200 ஏக்கர் விவசாய நிலங்கள் கையகப்படுத்தப்பட உள்ளன. 'இதனால், விவசாயம், நீர் ஆதாரங்கள் அழிவதோடு சுற்றுச்சூழல் பாதிப்பும் ஏற்படும்’ என்று தொடர்ந்து எதிர்ப்புக் காட்டப்படுகிறது.</p>
<p style="text-align: center"><img alt="" width="363" height="248" src="http://www.vikatan.com/pasumai/2014/06/zjblzt/images/pv10e.jpg"></p>
<p class="content">இதைக் கையில் எடுத்துள்ள 'பாம்பே இயற்கை வரலாறு சங்கம்’, 'மெட்ராஸ் இயற்கை ஆர்வலர்கள் சங்கம்’ ஆகியவை சமீபத்தில், சென்னையில் பத்திரிகையாளர்களைச் சந்தித்தன. அப்போது பேசிய 'பாம்பே இயற்கை வரலாறு சங்க’ நிர்வாக இயக்குநர் ரவி செல்லம், ''இந்த அனல் மின் நிலைய திட்டப் பகுதியிலிருந்து அரை கிலோ மீட்டர் தூரத்தில், ஓதியூர் கழுவேலி உள்ளது. இந்த நீர்நிலைக்கு ஆண்டுதோறும், 77 வகையான நீர்ப்பறவை இனங்கள் வருகின்றன. நன்னீர் ஆதாரம், முகத்துவாரம், சதுப்புநிலக் காடு, கடல் புல்வெளி, மணல் திட்டுகள், மணல் குன்றுகள் என்று இங்கே இருக்கும் அனைத்தையும் மறைத்துவிட்டு, திட்டத்தைச் செயல்படுத்தப் பார்க்கிறார்கள்</p>
<p class="content">துறைமுகத்திலிருந்து கன்வேயர் பெல்ட் மூலம் நிலக்கரியை எடுத்துச் செல்வதற்காக, அமைக்கப்படும் பாதைக்காக... பல ஏக்கர் செழிப்பான நிலங்களும், நீர் ஆதாரங்களும் அழிக்கப்பட உள்ளன' என்று குற்றம்சாட்டினார்.</p>
<p style="text-align: right"><span style="color: #993300">- ரெ.சு. வெங்கடேஷ், படம்: க. பாலாஜி </span></p>
<p style="text-align: right"> <span style="color: #993300"><span style="color: #993300">தொடர்புக்கு,<br>
தங்கப்பா, செல்போன்: 84895-79897<br>
ஆதிநாராயணன், செல்போன்: 98656-13616<br>
சோழன், செல்போன்: 94438-47067</span></span></p>
<hr>
<p style="text-align: center"><span style="font-size: medium"><span style="color: #808000">கோடைக் குறிப்புகள்... </span></span></p>
<p class="content">கோடை காலங்களில் நிலக்கடலை சாகுபடி செய்யும் விவசாயிகள், நான்கடி அகலத்துக்கு மேட்டுப்பாத்தி அமைத்து சாகுபடி செய்தால், தண்ணீரின் தேவையைக் குறைக்கலாம். அதிகமாக மழை பெய்தால், வடித்து விடுவதற்கும் இது வசதியாக இருக்கும்.</p>
<p class="content">டிராக்டர், கதிர் அறுவடை இயந்திரங்களை நிலத்தில் பயன்படுத்துவதால் மண் இறுகி இருந்தால்... கோடையில் உளிக்கலப்பையைக் கொண்டு 40 முதல் 50 சென்டி மீட்டர் ஆழத்துக்கு உழவு செய்து மண்ணைப் பொலபொலப்பாக மாற்ற வேண்டும். இதன் மூலமாக மண்ணுக்குக் காற்றோட்டம் ஏற்படுவதுடன், மழை பெய்யும்போது தண்ணீரையும் பிடித்து வைத்துக்கொள்ளும்.</p>
<p class="content">கடலை சாகுபடி செய்பவர்கள், ஆமணக்கு அல்லது தட்டைப்பயறும், சோளம் சாகுபடி செய்பவர்கள், பச்சைப்பயறு அல்லது உளுந்தும் ஊடுபயிராக சாகுபடி செய்தால், ஒன்று பழுதானாலும் மற்றொன்று வருமானம் கொடுத்துவிடும்.</p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சன்மானம் வாங்கித் தந்த சாமை... ஒரு ஹெக்டேரில் 3,960 கிலோ..! </div>
<div class="subtitle1">காசி. வேம்பையன் படங்கள்: கா.முரளி </div>
<div class="subtitle2"></div>
<div class="content" style="border-top:1px solid #DDD;">
<p class="content">உடல்பருமன் மற்றும் நீரிழிவு நோயாளிகளுக்கு மருத்துவர்கள் பரிந்துரைக்கும் சிறுதானியங்களின் பட்டியலில் சாமை அரிசிக்கு கண்டிப்பாக இடம் உண்டு. அதனால், சாமைக்கு என்றுமே மதிப்புக் குறைவதில்லை. பச்சை மலை, கொல்லி மலை, தர்மபுரி மாவட்ட மலைகள், ஜவ்வாது மலை... உள்ளிட்ட பல மலைக்கிராமங்களில் இன்றைக்கும் சாமை சாகுபடி பட்டையைக் கிளப்பிக் கொண்டிருக்கிறது.</p>
<p class="content">சிறுதானியங்களின் உற்பத்தியைப் பெருக்குவதற்காக மாநில அரசு, வேளாண்மைத்துறை மூலமாக 'பயிர் விளைச்சல்’ போட்டியை நடத்தி வருகிறது. கடந்த ஆண்டுக்கான (2013-14) பயிர் விளைச்சல் போட்டியில் கலந்துகொண்டு, ஒரு ஹெக்டேரில் 'பெருஞ்சாமை’யை சாகுபடி செய்து... முதல் பரிசாக 50 ஆயிரம் ரூபாயை வென்றிருக்கின்றனர், திருவண்ணாமலை மாவட்டம், ஜவ்வாது மலையில் உள்ள நம்மியம்பட்டு கிராமத்தைச் சேர்ந்த பூபதியம்மாள்-மணி தம்பதி!</p>
<p style="text-align: center"><img alt="" width="580" height="482" src="http://www.vikatan.com/pasumai/2014/06/zjblzt/images/pv40a.jpg"></p>
<p class="content">குளிர்காற்று வீசிக்கொண்டிருந்த ரம்மியமான பொழுதொன்றில் பூபதியம்மாளைச் சந்தித்தோம். ''காலங்காலமா மலைக் கிராமத்துலதான் இருக்கிறோம். எங்க கிராமத்துல இருக்குற பெரும்பகுதி நிலத்துல, வானத்தையும், வருண பகவானையும் நம்பி... சாமை, பனிவரகு, கேழ்வரகுனு சிறுதானியங்களைப் பயிர் செய்றோம். மத்ததைவிட குறிப்பா சாமைக்குதான் அதிக முக்கியத்துவம் கொடுப்போம். ஏன்னா, நாங்க சாப்பிடுறது அதைத்தான். அதனாலதான், சாமை வெள்ளாமையையும், ஜவ்வாது மலை மக்களையும் பிரிக்க முடியாதுனு சொல்லுவாங்க. சாமையில பல வகை இருக்கு. நாங்க தலைமுறை தலைமுறையா சிட்டஞ்சாமை, பெருஞ்சாமை, சடைசாமைனு சாகுபடி செஞ்சிட்டுருக்கோம். வைகாசி மாசத்துல இருந்து ஆடி மாசம் வரை, எங்க கிராமங்கள்ல கண்ணுக்கு எட்டின தூரம் வரைக்கும் சாமைதான் தெரியும்'' என்ற பூபதியம்மாள் தொடர்ந்தார்.</p>
<p class="content"><span style="color: #993300">சாமை கொடுத்த வெகுமதி! </span></p>
<p class="content">''எங்களுக்கு 12 ஏக்கரா நிலமிருக்கு. அதுல நெல், கம்பு, கேழ்வரகு, பனிவரகு, சாமைனு சாகுபடி செய்வோம். ஒவ்வொரு வருஷமும் ரெண்டரை ஏக்கராவுல (ஒரு ஹெக்டேர்) சாமை விதைச்சிடுவோம். போன போகத்துல மானாவாரியில விதைச்ச பெருஞ்சாமை, 3,960 கிலோ விளைஞ்சது. அந்த வருஷத்துக்கான சிறுதானியப் பயிர் விளைச்சல் போட்டியில கலந்துக்கிட்டு, சாமையில மாநில அளவுல முதல் பரிசா 50 ஆயிரம் ரூபாய் வாங்கினோம்'' என்று பெருமிதப்பட்டவர், பெருஞ்சாமை சாகுபடி முறையை விளக்க ஆரம்பித்தார். அதை பாடமாக இங்கே தொகுத்திருக்கிறோம்.</p>
<p style="text-align: center"><img alt="" width="229" height="212" src="http://www.vikatan.com/pasumai/2014/06/zjblzt/images/pv40b.jpg"></p>
<p class="content"><span style="color: #993300">ஏக்கருக்கு 10 கிலோ விதை! </span></p>
<p class="content">'பெருஞ்சாமையின் வயது 6 மாதம். வைகாசி மாதம் முதல் ஆடி மாதம் வரை விதைக்கலாம். தண்ணீர் தேங்கி நிற்காத நிலத்தில், டிராக்டர் அல்லது மாடு மூலமாக இரண்டு சால் உழவு செய்து புல், பூண்டுகள் இல்லாமல், மண்ணைப் புட்டு பதத்துக்கு மாற்றி... ஏக்கருக்கு 4 டிப்பர் என்ற கணக்கில், எருவைக் கொட்டி களைத்து உழவு செய்ய வேண்டும். ஏக்கருக்கு 10 கிலோ பெருஞ்சாமை விதையையும், ஊடுபயிரான கேழ்வரகு விதையில், 5 கிலோவையும் 3 கிலோ மணலுடன் கலந்து விதைத்து, விதைகளை மண் மூடுமளவுக்கு மாட்டு ஏர் பூட்டி உழவு செய்ய வேண்டும்.</p>
<p class="content"><span style="color: #993300">பூச்சி, நோய் தாக்காது! </span></p>
<p class="content">விதைத்த 4-ம் நாளில் சாமையும், 5-ம் நாளில் கேழ்வரகும் முளைப்பு எடுக்கும். 20-ம் நாளில் தேய்ந்துபோன கொழுக் கலப்பைக் கொண்டு மாட்டு ஏர் மூலம் இடையுழவு செய்ய வேண்டும். இப்படி செய்யும்போது பயிர்கள் களைக்கப்பட்டு நல்ல காற்றோட்டம் கிடைக்கும். மழை பெய்ததும் 35-ம் நாளில் களைக்கொத்து மூலம் களை எடுக்க வேண்டும். அதற்குமேல் பயிர் வளர்ந்து மூடிக்கொள்வதால் களைகள் வராது. 40 மற்றும் 70-ம் நாளில் பரிந்துரை செய்யப்படும் உரங்களை இடவேண்டும் (இவர் ரசாயன உரத்தைப் பயன்படுத்தியுள்ளார்). சாமையை பூச்சி மற்றும் நோய்கள் தாக்குவதில்லை. அதனால், பூச்சிக்கொல்லி தெளிக்கத் தேவையில்லை.</p>
<p style="text-align: center"><img alt="" width="291" height="374" src="http://www.vikatan.com/pasumai/2014/06/zjblzt/images/pv40e.jpg"></p>
<p class="content">கேழ்வரகு... 75-ம் நாளில் கதிர் வீச ஆரம்பித்து, 90-ம் நாளில் முற்றத்துவங்கி, 120-ம் நாளில் அறுவடைக்குத் தயாராகிவிடும். கேழ்வரகில் கதிர்பகுதியை மட்டும் அறுவடை செய்யவேண்டும். 135-ம் நாளில் சாமை கதிர்வீச ஆரம்பித்து, 150-ம் நாளில் இருந்து முற்றத்துவங்கி, 180-ம் நாளில் அறுவடைக்குத் தயாராகிவிடும். சாமை, நான்கு முதல் ஐந்து அடி உயரம் வரை வளரும். அதை, தூரில் இருந்து இரண்டு அடி அளவுக்கு விட்டு மேல் பகுதியை அறுவடை செய்யவேண்டும். அறுவடை செய்த மேல் பகுதியை களத்தில் உலர்த்தி, மாடு அல்லது டிராக்டர் கொண்டு கதிரடித்து, தூற்றி சுத்தப்படுத்தி பத்திரப்படுத்த வேண்டும்.'</p>
<p style="text-align: center"><img alt="" width="420" height="534" src="http://www.vikatan.com/pasumai/2014/06/zjblzt/images/pv40d.jpg"></p>
<p class="content">சாகுபடிப் பாடம் முடித்த பூபதியம்மாள், ''வழக்கமா ஏக்கருக்கு 800 கிலோவுல இருந்து, 1,000 கிலோ வரை சாமை மகசூல் கிடைக்கும். ஊடுபயிரா போட்ட கேழ்வரகுல ஏக்கருக்கு 500 கிலோ வரைக்கும் கிடைக்கும். ஒரு ஹெக்டேர்ல சாகுபடி செஞ்சதுல... 3,960 கிலோ சாமையும், 650 கிலோ கேழ்வரகும் கிடைச்சது. 400 கிலோ கேழ்வரகை, கிலோ 12 ரூபாய்னு 4 ஆயிரத்து 800 ரூபாய்க்கு விற்பனை செஞ்சிட்டு மீதியை வீட்டுக்கு வெச்சிருக்கேன். சாமையை இன்னும் விற்பனை செய்யல. இன்னிக்கு தேதிக்கு, கிலோ 24 ரூபாய்னு போகுது. இதன் மூலமா 95 ஆயிரத்து 40 ரூபாய் கிடைக்கும். எல்லா செலவும் போக 80 ஆயிரம் ரூபாய் கையில நிக்கும். சாமையை நாலு வருஷம் வரைக்கும், சேமிச்சி வெக்கலாம். அதனால வெச்சிருந்து, பணத்தேவை இருக்குறப்போ விற்பனை செய்துக்கிறோம்'' என்று சொல்லி புன்னகையுடன் விடைகொடுத்தார்.</p>
<hr>
<p style="text-align: center"><span style="font-size: medium"><span style="color: #800080">''இயற்கைச் சாமையே இனிக்கும்!'' </span></span></p>
<p class="content">ஜவ்வாது மலையில் இருக்கும் அரசவள்ளி கிராமத்தைச் சேர்ந்த கருணாநிதி, இயற்கை முறையில் சாமை விளைவித்து வருகிறார். 'சாமையை... ரசாயன முறையில் சாகுபடி செய்வதைவிட இயற்கை முறையில் சாகுபடி செய்வதுதான் சிறந்தது’ என்று சொல்லும் கருணாநிதி, ''ஆறாவது வரைக்கும்தான் படிச்சேன். அதுக்குமேல படிக்குற ஆசை இல்லாததால, விவசாயத்துல இறங்கிட்டேன்.</p>
<p class="content">44 வருஷமா விவசாயம்தான் தொழில். நிலத்துல சாமை விதைக்கும்போதே மொச்சை, துவரை மாதிரியான பயிரையும் விதைச்சுடறதால... வீட்டுக்குத் தேவையான எல்லா பொருட்களுமே கிடைச்சுடும். ஆறு மாசம் விவசாயம் பார்ப்போம். ஆறு மாசம் வீட்டுல சும்மா இருப்போம். ஆனாலும், வாழ்க்கையில சந்தோஷத்துக்குக் குறைச்சல் இருக்காது. ஒவ்வொரு வீட்டுலயும் 10 மாடுகளுக்குக் குறையாம இருக்கும். அதனால, எருவுக்கும் பிரச்னையில்லை. மாடுகளுக்குத் தேவையான தீவனம் காட்டுல கிடைச்சுடும்.</p>
<p style="text-align: center"><img alt="" width="181" height="270" src="http://www.vikatan.com/pasumai/2014/06/zjblzt/images/pv40c.jpg"></p>
<p class="content"><span style="color: #993300">உரங்களே நோய்க்கு காரணம்! </span></p>
<p class="content">80-ம் வருஷத்துக்கு முன்ன வரைக்கும், மலையில ரசாயனத்தைப் பயன்படுத்தல. அதுக்குப் பிறகுதான், அரசாங்க அதிகாரிகளும், தொண்டு நிறுவனங்களும் மலைக்கிராமங்களுக்கு வந்து... ஐ.ஆர்-8, ஐ.ஆர்-50 மாதிரியான நெல் ரகங்களை அறிமுகப்படுத்தினாங்க. அதுவரைக்கும் ரசாயன உர வாசனையே படாத மண்ணுல, ரசாயன உரங்களைப் போட்டப்போ விளைச்சல் அதிகமா கிடைச்சிது. இதையெல்லாம் பார்த்த பிறகு, 'விளைச்சலை அதிகப்படுத்தணும்னா உரம் போட்டாகணும்'கிற எண்ணம் எங்களுக்கு வந்துடுச்சி. அதனாலதான் சாமைக்கும் உரம் போட ஆரம்பிச்சோம். ஆனா, அதோட பின்விளைவுகள் இப்பத்தான் தெரியுது.</p>
<p class="content">சாமை, வரகு, கேழ்வரகு, பனிவரகு, காட்டுல கிடைக்கிற கிழங்கு, கீரைகளைப் பிடுங்கிச் சாப்பிட்ட வரைக்கும் நோய்-நொடி இல்லாம ஆரோக்கியமா இருந்தோம். உரம் போட்ட நெல்லு சோறு சாப்பிட ஆரம்பிச்ச பிறகுதான் பிரச்னைகளும், நோய்களும் அதிகமாயிடுச்சி.</p>
<p class="content">உரம் போட்டு வளர்க்கற சாமை, வறட்சி நேரங்கள்ல 15 நாள்லயே சுருண்டு காய்ஞ்சி போயிடுது. ஆனா, இயற்கை முறையில விதைக்கற சாமை ஒரு மாசம் வரைக்கும் மழையில்லாட்டியும் தாக்குப் பிடிக்கும். அதனாலதான் நான் சாமையை மட்டும் இயற்கை முறையில சாகுபடி செய்றேன். புதுசு புதுசா சாமை ரகங்கள் வந்தாலும், மலையில இருக்குற மக்கள் பாரம்பரிய ரகங்களைத்தான் சாகுபடி செய்றோம்'' என்ற கருணாநிதி, சிட்டஞ்சாமை சாகுபடி செய்யும் முறைகளைச் சொன்னார்.</p>
<p class="content"><span style="color: #993300">ஏக்கருக்கு 15 கிலோ! </span></p>
<p class="content">'சிட்டஞ்சாமையின் ஆயுள் காலம் 3 மாதங்கள். ஆனி மாதம் முதல் ஆடி மாதம் வரை சாகுபடி செய்யலாம். ஒரு ஏக்கர் நிலத்தை  இரண்டு சால் உழவு செய்து, 5 வண்டி எருவைக் கொட்டி களைத்து... ஒரு சால் உழவு செய்து, ஏக்கருக்கு 15 கிலோ விதையைப் பரவலாக விதைக்க வேண்டும். ஐந்து நாட்களில் விதை முளைத்து, வெளியில் தெரிய ஆரம்பிக்கும். 25 முதல் 35 நாட்களில் மழை கிடைத்தவுடன், களை எடுக்க வேண்டும். அதற்கு மேல் பயிர் வளர்ந்து மூடிக்கொள்ளும். பூச்சி, நோய் தாக்குதலே இருக்காது. 65-ம் நாளில் பூவெடுக்க ஆரம்பித்து, 75-ம் நாளில் முற்றத்துவங்கி, 90-ம் நாளில் அறுவடைக்கு வந்துவிடும். அவற்றை தாளோடு அறுவடை செய்து, களத்தில் உலர்த்தி கதிரடித்து சுத்தம் செய்து எடுத்துக்கொள்ள வேண்டும்.’</p>
<p class="content"><span style="color: #993300">ஏக்கருக்கு 500 கிலோ! </span></p>
<p class="content">சாகுபடி முறைகளைச் சொன்ன கருணாநிதி, ''ஒரு ஏக்கர்ல சராசரியா 500 கிலோ சிட்டஞ்சாமை கிடைக்கும். ஒரு கிலோ 24 ரூபாய்னு விற்பனை செஞ்சதுல... 12 ஆயிரம் ரூபாய் கிடைச்சிது. உழவு, களை எடுப்பு, அறுவடைனு எல்லா செலவும் போக... 7 ஆயிரம் ரூபாய் லாபமாக நிக்கும். இந்த லாபம் குறைவுதான். ஆனா, இயற்கையான முறையில விளையற தால ஏகப்பட்ட நன்மைகள் கிடைச்சிடும். மூணு மாசத்துல போகம் முடிஞ்சுடறதால அதுக்கடுத்து பேய் எள், கொள்ளு மாதிரியான பயிர்களை சாகுபடி செஞ்சு, இன்னொரு லாபமும் பாத்துடலாம்'' என்றார்.</p>
<p style="text-align: right"><span style="color: #808000">தொடர்புக்கு, கருணாநிதி,<br>
செல்போன்: 76394-13322<br>
தொடர்புக்கு,<br>
பூபதியம்மாள்,<br>
செல்போன்: 95857-11433</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நம்மாழ்வாரின் மரண சாசனம்! </div>
<div class="subtitle1">ஆஸ்வால்டு குவிண்டால் ஓவியம்: ஹரன் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #800080">வரலாறு </span></p>
<p class="content">'இயற்கை வேளாண் விஞ்ஞானி' கோ. நம்மாழ்வார், இயற்கையுடன் கலந்துவிட்டார். அவருடன் நெருங்கிப்பழகி, அவரைப் பற்றி முழுவதுமாக அறிந்து வைத்திருக்கும் சிலர்... 'நான் நம்மாழ்வாருக்காகப் பேசுகிறேன்' என்ற தலைப்பில், அவருடைய வாழ்க்கைப் பாதை பற்றி இதழ்தோறும் பேசுகிறார்கள்.</p>
<p class="content">1979-96 வரை 17 ஆண்டுகள் நம்மாழ்வாருடன் இணைந்து பணியாற்றிய அனுபவங்களை, கடந்த இதழில் நம்மிடம் பகிர்ந்த 'ஆஸி' என்று சுருக்கமாக அழைக்கப்படும் ஆஸ்வால்டு குவிண்டால் (திருச்சியிலிருக்கும் 'குடும்பம்' தொண்டு நிறுவனம், 'லீசா நெட்வொர்க்', புதுக்கோட்டை 'கொழிஞ்சிப் பண்ணை' போன்றவற்றைத் தலைமையேற்று நடத்தி வருபவர்), இந்த இதழிலும் தொடர்கிறார்...</p>
<p class="content">ஆழ்வார் (நம்மாழ்வார்) அண்ணாச்சி, எப்போதுமே ஒரு ஜோல்னா பை மாட்டியிருப்பார். அதில் விதவிதமான விதைகள் இருக்கும். வெளியூர்களுக்குச் செல்லும்போது, அங்கு கிடைக்கும் விதைகளைச் சேகரித்து பையில் வைத்துக்கொள்வார். கொழிஞ்சிப் பண்ணைக்கு வந்ததும், அந்த விதைகளைப் பதமாகத் தூவிவிடுவார். சிலவற்றை குழி எடுத்து விதைப்பார்.</p>
<p style="text-align: center"><img alt="" width="450" height="736" src="http://www.vikatan.com/pasumai/2014/06/zjblzt/images/pv49d.jpg"></p>
<p class="content">'மரம் வளர்ப்புங்கிறது ஏதோ, பணம் கொடுக்கிற விஷயம் மட்டுமல்ல. மரம் வளரும்போது, மனசுக்குள்ள ஒரு தன்னம்பிக்கை உருவாகும். கொழிஞ்சிப் பண்ணையில வளர்ந்து நிக்கிற மரத்தைப் பார்க்கும்போது, மானாவாரி நிலத்துல, இப்படிகூட மரம் வளர்க்கலாம்ங்கிற தன்னம்பிக்கை விவசாயிகளுக்கு வரும். அதனாலதான், மர விதைகளைத் தூவி விடற வேலையை தவம் மாதிரி செய்றேன்...’ என்று அண்ணாச்சி அடிக்கடி சொல்வார். அவர் சொன்னது நூற்றுக்கு, நூறு உண்மை. கொழிஞ்சிப் பண்ணைக்கு வரும் விவசாயிகள், நாமும் இயற்கை விவசாயத்தில் ஜெயிக்க முடியும் என்கிற நம்பிக்கையோடுதான் வீடு திரும்புகிறார்கள்.</p>
<p class="content">எந்த வேலையைச் செய்தாலும், அதை நீண்ட கால கண்ணோட்டத்திலதான் பார்ப்பார் அண்ணாச்சி. கொழிஞ்சிப் பண்ணை முழுக்க விதவிதமான மரங்களை நடவு செய்யும் வேலையில் இருந்தோம். 'ஆஸி, கொழிஞ்சிப் பண்ணையில தப்பான கல்வியைக் கத்துக் கொடுக்கக்கூடாது. என்னதான், மனித முயற்சியில ஏக்கர் கணக்கில் காடு வளர்த்தாலும்... அரை ஏக்கர்ல இயற்கையான காட்டை உருவாக்கணும். பிற்காலத்தில் வந்து பார்க்கறவங்களுக்கு, 'மனுஷனைவிட, இயற்கைதான் உயர்வானது'ங்கற விஷயம் மண்டைக்குள் ஏறணும். அதனால, நான் தங்கியிருக்கிற தாடிக் குடில் பக்கத்துல அரை ஏக்கர் நிலத்துல எதையுமே செய்ய வேணாம். அங்கே வளரும் மரம், செடி, கொடிங்க மூலமா மாணவர்களும், விவசாயிகளும் பாடம் கத்துக்குவாங்க' என்று சொன்னார். இன்றைக்கும் அந்த அரை ஏக்கர் நிலத்தில் யாரும் கால் வைப்பதே இல்லை. ஆனால், அந்த இடத்தில் விதம்விதமான மரங்களும், முயல், கீரி என்று பல்வேறு விலங்குகளும் சர்வசாதாரணமாக நடமாடுகின்றன. பண்ணைக்கு வரும் எல்லோருமே அந்த இடத்தைப் பார்த்து ஆச்சர்யப்படத் தவறுவதில்லை.</p>
<p style="text-align: center"><img alt="" width="600" height="382" src="http://www.vikatan.com/pasumai/2014/06/zjblzt/images/pv49c.jpg"></p>
<p class="content">அண்ணாச்சி இப்படி, சின்னச்சின்ன விஷயங்களை நுணுக்கமாக செய்ய ஆரம்பித்த பிறகு, கொழிஞ்சிப் பண்ணைக்குப் பயிற்சிக்கு வந்த விவசாயிகள்தான், 'இயற்கை வேளாண் விஞ்ஞானி’ எனும் பட்டத்தை அவருக்குச் சூட்டினார்கள். அதுதான், காலத்துக்கும் நிலைத்து நிற்கிறது.</p>
<p class="content">அவர் உருவாக்கிய கொழிஞ்சிப் பண்ணை மாணவர்கள், ஒரு கட்டத்தில் பண்ணையை நிர்வகிக்க ஆரம்பித்தபோது... மரம், செடி, கொடிகளும் தோளுக்கு மேல வளர்ந்து நின்றன. 96-ம் ஆண்டு, 'ஆழ்வாருக்கு, கொழிஞ்சிப் பண்ணை மட்டும் சொந்தம் கிடையாது. நாடு முழுக்க உள்ள விவசாயிகள் ஒவ்வொருத்தரோட நிலமும் சொந்தம். நான் வேலை செய்யுற எல்லையை விரிவாக்குற நேரம் வந்துடுச்சி’ என்றபடி, ஜோல்னா பையை மாட்டிக்கொண்டு புறப்பட்டார்.</p>
<p class="content">அண்ணாச்சி இப்படி புறப்பட்டது மனதுக்கு வருத்தமாக இருந்தது. என்றாலும், 'அவர் சரியான முடிவைத்தான் எடுப்பார்' என்று மனதைத் தேற்றிக் கொண்டோம். அந்தப் பிரிவு நடக்காமல், இருந்திருந்தால், நம்மாழ்வார் எனும் இயற்கைப் போராளியின் சரிதம், கொழிஞ்சிப் பண்ணையுடன் முடிந்திருக்கும். ஆனால் ஊர், உலகம் எல்லாம் இன்றைக்கு இயற்கையைப் பற்றி பேசுகிற அளவுக்கு பதியம்போட்டுச் சென்றிருக்கிறார். இதை நினைக்கும்போது பெருமையாக இருக்கிறது.</p>
<p style="text-align: center"><img alt="" align="right" width="126" height="192" src="http://www.vikatan.com/pasumai/2014/06/zjblzt/images/pv49a.jpg"></p>
<p class="content">'கொழுஞ்சி பண்ணை அருகேயுள்ள, உலகன்காத்தான்பட்டி, கிள்ளுக்குளவாய்ப்பட்டி கிராமங்களுக்கு இடையில் அம்மன்குறை என்ற இடத்தில் சுமார் 20 ஏக்கர் அளவுள்ள கோயில் நிலத்தில், மக்கள் பங்களிப்புடன் காடு வளர்ப்பு திட்டத்தை முதலில் உருவாக்கினோம். தொடர்ந்து, பல்வேறு ஊர்களில் உள்ள கோயில் நிலங்களில், சுமார் 400 ஏக்கர் வரை மக்கள் பங்கேற்புடன் இப்படிப்பட்ட காடுகளை உருவாக்கினோம். இன்றைக்கு, இந்தக் காடுகளில் வளர்ந்து நிற்கும் மரங்களின் மதிப்பு கோடிக் கணக்கில். 'மக்கள் மனசு வெச்சா, எதையும் உருவாக்கலாம்ங்கிறதுக்கு... இந்தக் காடுங்கதான் உதாரணம். அதனால, அதை படம் புடிச்சி, ஊர், ஊருக்கு போட்டுக் காட்டணும்' என்று நீண்டகாலமாகவே சொல்லிக் கொண்டிருந்தார் அண்ணாச்சி. கடந்த ஆண்டின் இறுதியில், அவரை புதுக்கோட்டைக்கு அழைத்து வந்து இந்தக் காடுகள் பற்றிய செய்திப் படம் எடுக்க நினைத்தோம். ஆனால், மீத்தேன் எதிர்ப்பு போராட்டங்களில் அவர் தீவிரமாக இருந்தததால், அவர் தங்கியிருந்த பட்டுக்கோட்டைக்கே போய் படம் பிடித்தோம்.</p>
<p class="content">அது... 2013-ம் ஆண்டு, டிசம்பர் 6-ம் தேதி. அதுதான் அண்ணாச்சியை கடைசியாக, நான் சந்தித்தது. அன்றைய தினம் மிகவும் உற்சாகமாக இருந்தார் அண்ணாச்சி. படப்பிடிப்புக்கு மிகுந்த ஒத்துழைப்புக் கொடுத்தவர்... அன்றைய தினம் சொன்ன வார்த்தைகளை 'மரண சாசனம்' என்றுதான் சொல்ல வேண்டும்.</p>
<p style="text-align: center"><img alt="" width="350" height="61" src="http://www.vikatan.com/pasumai/2014/06/zjblzt/images/pv49b.jpg"></p>
<p class="content">''ஆஸி, அடுத்தக்கட்டமா, ஏற்கெனவே செய்த மாதிரி பசுமை விகடனோட இணைஞ்சி, களப்பயிற்சியை ஆரம்பிக்கப் போறேன். ஆழ்வார் செய்யுற வேலையை, 'பசுமை விகடன்' செய்துகிட்டு இருக்கு. அவங்களோட கைகோத்து நிறைய பயிற்சி நடத்தணும். பத்திரிகையோட நிறுத்தாம, பயிற்சி, பரிசோதனை, அனுபவப் பகிர்வு, ஆவணப் படுத்துதல்னு இயக்கம் போல வேலை செய்யுது பசுமை விகடன். நான் ஆசைப்பட்ட விஷயங்கள் நடக்க ஆரம்பிச்சிடுச்சி. மனசுக்கு திருப்தியா இருக்கு’ என்று சொன்னபோது, அண்ணாச்சி முகம் ஜொலித்த அழகை வார்த்தைகளால் சொல்ல முடியாது.</p>
<p style="text-align: center"><img alt="" width="340" height="191" src="http://www.vikatan.com/pasumai/2014/06/zjblzt/images/pv49e.jpg"></p>
<p class="content">எந்த விஷயத்தைச் செய்தாலும்... பயிற்சி, பரிசோதனை, அனுபவப் பகிர்வு, ஆவணப் படுத்துதல் இந்த நான்கும் இணையும்போதுதான் முழுமையான பலன் கிடைக்கும் என்பது ஆழ்வாரோட சித்தாந்தம். அவருடைய காலத்துலேயே, அந்த சித்தாந்தம் வெற்றி பெற்றுக் கொண்டிருப்பதை பசுமை விகடன் வாயிலாக பார்த்துவிட்டார். அந்த மகிழ்ச்சியைத்தான், அன்றைய தினம் உற்சாகமான வார்த்தையில வெளிப்படுத்தினார்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'ஒட்டிக்கு ரெட்டி...’ </div>
<div class="subtitle1">கொல்லிமலையில் களைகட்டும் பாரம்பரியப் பாதுகாப்பு! </div>
<div class="subtitle2">ஜி. பழனிச்சாமி படங்கள்: க. தனசேகரன் </div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"><span style="color: #800080">மீட்பு </span></p>
<p class="content"> அழிந்துவரும் சிறுதானிய சாகுபடியை மீட்டெடுக்கும்விதமாக... 'வேளாண் விஞ்ஞானி' எம்.எஸ். சுவாமிநாதன் ஆராய்ச்சி நிறுவனம், நாமக்கல் மாவட்டம், கொல்லிமலையில் களப்பணி ஆற்றி வருகிறது. சிறுதானியங்களை மீட்டெடுக்கத் தொடர்ந்து கருத்தரங்குகளையும் நடத்தி வருகிறார்கள். அதன் ஒரு கட்டமாக, மலைக்கிராம விவசாயிகளுக்கு, சிறுதானியங்களை மதிப்புக்கூட்டும் தொழில்நுட்பப் பயிற்சி அளித்ததன் விளைவாக, மலைவிவசாயிகள் மத்தியில் சிறுதானிய சாகுபடி கோலோச்சிக் கொண்டிருக்கிறது!  </p>
<p class="content">குளுகுளு காற்று வீசும் கொல்லிமலையின் செம்மேடு சிறுநகரத்தில் அமைந்துள்ள எம்.எஸ். சுவாமிநாதன் ஆராய்ச்சி நிறுவனத்தின் முதன்மை திட்ட அலுவலர் டாக்டர். ஆலிவர் கிங், அதைப் பற்றி பெருமையோடு பேசினார் நம்மிடம்.</p>
<p style="text-align: center"><img alt="" width="600" height="357" src="http://www.vikatan.com/pasumai/2014/06/zjblzt/images/pv58a.jpg"></p>
<p class="content">''சிறுதானியங்கள் மனிதனுக்குக் கிடைத்த உணவுச் சீதனம். உழுதுண்டு வாழ்பவர்களே உயர்வாக இருந்த காலத்தில்... ஊரிலுள்ள அனைத்து மக்களுக்கும் உணவளிக்கும் கடமை அவர்களுக்கு <img align="right" style="height: 180px; width: 125px" alt="" src="http://www.vikatan.com/pasumai/2014/06/zjblzt/images/pv58h.jpg">இருந்தது. அப்போது, அனைவரின் உணவுப் பயன்பாட்டுக்காக சிறுதானியங்களே பயிரிடப்பட்டன. சிறுதானிய சாகுபடி சிறப்பாக இருந்த மலைகளில் கொல்லிமலையும் ஒன்று. 20 ஆண்டுகளுக்கு முன்புவரை இங்கும் பல நூறு ஏக்கர் நிலங்களில் சிறுதானிய சாகுபடி நடந்தது. காலப்போக்கில் பணப் பயிர்கள் சாகுபடி மீது சமவெளி விவசாயிகளுக்குப் பிறந்த ஆர்வம், மலைக்கிராமங்களுக்கும் பரவி, கொல்லிமலையிலும் சிறுதானிய சாகுபடிப் பரப்பு குறைந்தது. 'அதை மீண்டும் பெருக்க வேண்டும். அழிந்துவரும் சிறுதானிய விதைகளை மீட்டெடுக்க வேண்டும்’ என்கிற நோக்கில் 96-ம் ஆண்டு முதல் கொல்லிமலையில் செயல்பட்டு வருகிறது இந்த அமைப்பு’' என்று முன்னுரை கொடுத்தவர், தொடர்ந்தார்.</p>
<p class="content"><span style="color: #993300">மீட்டெடுக்கப்பட்ட 22 ரகங்கள்..! </span></p>
<p class="content">''பாரம்பரிய விதைப் பாதுகாப்பு, பயிரிடுதல், உணவுப் பயன்பாடு, சந்தைப்படுத்துதல் ஆகிய நான்கு செயல்பாடுகளை மையப்படுத்தி வேலை செய்கிறோம். இதுவரையில், அழியும் நிலையில் இருந்த 22 ரகங்களை மீட்டெடுத்து பாதுகாத்து வருகிறோம். எங்கள் களப்பணியாளர்களுடன் இணைந்து இங்குள்ள 305 மலைக்கிராமங்களுக்கும் சென்று, அவர்களிடம் இருந்த பாரம்பரிய ரக சிறுதானிய விதைகளைச் சேகரித்தோம். அதில் அழியும் நிலையில் இருக்கும் பல ரகங்களும் கிடைத்தன. இப்பகுதியில் சாமை, தினை, வரகு, கேழ்வரகு ஆகிய நான்கு ரகங்கள் மட்டும்தான் அதிகளவில் சாகுபடி செய்யப்பட்டன.</p>
<p style="text-align: center"><img alt="" width="600" height="261" src="http://www.vikatan.com/pasumai/2014/06/zjblzt/images/pv58b.jpg"></p>
<p class="content">மல்லியச்சாமை, பெருஞ்சாமை, வெள்ளைப்பெருஞ்சாமை, கட்டவெட்டிச் சாமை, திருகுலாசாமை, சடஞ்சாமை, கருஞ்சாமை என ஏழு சாமை ரகங்களும்; செந்தினை, பாலாந்தினை, கோராந்தினை, கில்லாந்தினை, பெருந்தினை, மூக்காந்தினை என ஆறு தினை ரகங்களும்; திரிவரகு, பனிவரகு என்ற இரண்டு வரகு ரகங்களும்; சாட்டைக் கேழ்வரகு, காரக் கேழ்வரகு, கண்டாங்கிக் கேழ்வரகு, பெருங்கேழ்வரகு, சுருட்டைக் கேழ்வரகு, அரிசிக்கேழ்வரகு, கருமுழியான் கேழ்வரகு என கேழ்வரகில் ஏழு ரகங்களையும் சேர்த்து, மொத்தம் 22 பாரம்பரிய ரக விதைகளை, ஆர்வமுள்ள விவசாயிகளிடம் <img alt="" align="left" width="187" height="197" src="http://www.vikatan.com/pasumai/2014/06/zjblzt/images/pv58c.jpg">கொடுத்துப் பெருக்கும் வேலை தொடர்ந்து நடைபெற்று வருகிறது.</p>
<p class="content">இப்படிப் பெருக்கும் விதைகளை விலைக்கு விற்பதில்லை. மாறாக, ஒரு கிலோ விதை பெற்றுக்கொள்ளும் விவசாயி, விதைத்து அறுவடை செய்த பிறகு, இரண்டு கிலோ விதையை எங்களிடம் கொடுத்துவிட வேண்டும். இந்த ஒப்பந்தத்தின் அடிப்படையில் பல நூறு கிலோ அளவில் விதைப் பறிமாற்றம் நடந்து வருகிறது. இந்த விதை மாற்று முறையை 'ஒட்டிக்கு ரெட்டி’ என்று மலைமக்கள் பெயர் வைத்திருக்கிறார்கள்'' என்றவர், இப்பணிகளை மலைவாழ் மக்களைக் கொண்டே செயல்படுத்தி வருகிறோம். இதற்காக, 'கொல்லிமலை வேளாண் பல்லுயிரினப் பாதுகாப்போர் சங்கம்’ என்ற அமைப்பு உருவாக்கப்பட்டுள்ளது'' என்ற ஆலிவர் கிங், இந்த அமைப்பின் பொறுப்பாளர் சிவக்குமாரை அறிமுகம் செய்து வைத்தார்.</p>
<p class="content"><span style="color: #993300">மலைக்க வைக்கும் மலைநாடுகள்! </span></p>
<p class="content">''கொல்லிமலை வேளாண் பல்லுயிரினப் பாதுகாப்போர் சங்கத்துல 1,503 பேர் உறுப்பினரா இருக்காங்க. இதுமூலமா 108 சுய உதவிக்குழுக்களைத் தொடங்கியிருக்கோம். எங்களுக்கு ஆலோசனையையும், உதவிகளையும் சுவாமிநாதன் பவுண்டேஷன்தான் கொடுத்திட்டிருக்கு. வாழவந்தி நாடு, அரியூர்நாடு, வளப்பூர்நாடு, சேலூர் நாடு, திண்ணனூர் நாடு, தேவனூர் நாடு, திருப்புளிநாடு, ஆலத்துர்நாடு, குண்டனி நாடு, இடப்புளி நாடு, பெறக்கரை நாடு, சித்தூர் நாடு, பைல் நாடு, குண்டூர் நாடுனு இங்க 14 மலைநாடுகள் இருக்கு. 450 சதுர கிலோ மீட்டர் பரப்பளவு கொண்ட இந்த மலை நாடுகள்ல 305 கிராமங்கள் இருக்கு. எங்க கூட்டமைப்பு, இதுவரை 500 ஏக்கரில் சிறுதானிய விதைப்புக்கு ஊக்கம் கொடுத்து, கிட்டத்தட்ட ஆயிரம் குடும்பத்தை சிறுதானிய விவசாயிகளா மாத்தியிருக்கு. அதுபோக சிறுதானியங்களை அரைக்க, 14 மலைநாடுகள்லயும் 14 அரவை இயந்திரங்களை அமைச்சிக் கொடுத்திருக்கோம். இதை சுய உதவிக்குழுப் பெண்கள் இயக்கி வருமானம் பாக்குறாங்க'' என்றார், சிவக்குமார்.</p>
<p style="text-align: center"><img alt="" width="600" height="234" src="http://www.vikatan.com/pasumai/2014/06/zjblzt/images/pv58d.jpg"></p>
<p class="content"><span style="color: #993300">இரட்டை லாபம்..! </span></p>
<p class="content">மலைக்கிராம மக்கள் பலரையும் சந்தித்துப் பேசித் திரும்பிய நம்மிடம், நிறைவாக பேசிய ஆலிவர் <img alt="" align="right" style="height: 163px; width: 118px" src="http://www.vikatan.com/pasumai/2014/06/zjblzt/images/pv58e.jpg">கிங், ''சிறுதானிய மேம்பாட்டு பணியுடன் நிறுத்திக்கொள்ளாமல், அழியும் நிலையில் உள்ள கொல்லிமலை கலாசாரத்தையும் மீட்டெடுத்து வருகிறது எங்கள் ஆராய்ச்சி நிறுவனம். இந்த மலைநாட்டு மக்களின் பாரம்பரியக் கலைகளை மறு உருவாக்கம் செய்து, அதை செயல்படுத்தி வருகிறோம். தெருக்கூத்து, பாவைக்கூத்து, தேவராட்டம், கும்மி போன்ற கலைவடிவங்களையும் மக்களைக் கொண்டே நிகழ்த்தும் வேலையும் நடக்கிறது. பணப்பயிரான மரவள்ளிக்கிழங்கு வயலில் ஊடுபயிராக சிறுதானியங்களை விதைத்து... பணப்பயிர் மற்றும் தானியப்பயிர் என்று இரண்டு மகசூலை எடுக்கும் தொழில்நுட்பத்தையும் நடைமுறைப்படுத்தி வருவதால், இரட்டை லாபம் பார்க்கிறார்கள் விவசாயிகள்.</p>
<p class="content">ஆடிப்பட்டத்தில் கேழ்வரகுடன் சாமை அல்லது தினை, அவரை, மொச்சை, கடுகு விதைகளை குறிப்பிட்ட விகிதத்தில் கலந்து கைவிதைப்பாக விதைத்துவிட்டால், வெவ்வேறு பருவங்களில் நமக்குத் தேவை யான உணவுப்பொருட்கள் கிடைப்பதுடன் நிலத்தின் மண்வளமும் பாதுகாக்கப்படுகிறது. இந்த 17 ஆண்டுகளில் அழியும் நிலையில் இருந்த சிறுதானிய விவசாயத்தை முடிந்த அளவு மீட்டுக் கொண்டு வந்துவிட்டோம். சிறுதானிய உணவின் நுகர்வும் மக்களிடம் அதிகரித்து வருகிறது. இதன் மூலம் நல்ல விற்பனை வாய்ப்புக் கிடைக்கும்பட்சத்தில் கொல்லிமலையில் மட்டுமல்ல. நாட்டில் உள்ள பல்லாயிரம் ஏக்கரில் சிறுதானியக் கொடி மறுபடியும் பறக்கும்'' என்றார், மகிழ்ச்சியாக.</p>
<p style="text-align: center"><img alt="" src="http://www.vikatan.com/pasumai/2014/06/zjblzt/images/pv58f.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சிறப்புமிக்க சிறுதானிய உணவுகள்.! </div>
<div class="subtitle1">லோ. இந்து படங்கள்: பா. காளிமுத்து </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #800080">உணவு </span></p>
<p class="content"> தற்போது கோ-ஆப்டெக்ஸ் நிறுவனத்தின் நிர்வாக இயக்குநராக இருக்கும் சகாயம், நாமக்கல் மாவட்ட ஆட்சித் தலைவராக இருந்தபோது, உழவர் சந்தையில் 'உழவன் உணவகம்’ என்ற உன்னதமான திட்டத்தைத் தொடங்கி வைத்தார். மதுரைக்கு மாற்றலாகி வந்தபோது, அங்கேயும் இதேபோன்ற உணவகத்தைத் தொடங்கி வைத்தார். முழுக்க விவசாயிகளால், மக்களுக்காக நடத்தப்படும் இந்த உணவகம்... நல்ல வரவேற்பைப் பெற்றுள்ளது. மதுரையில் உள்ள உணவகத்துக்குச் சென்றபோது... கயிற்றுக்கட்டில், லாந்தர் விளக்கு, ராட்டை, மண் பானைக் குடிநீர் என உழவன் உணவகத்தின் சூழல், நம்மை அந்தக்கால கிராமத்துக்கே அழைத்துச் சென்றது.</p>
<p style="text-align: center"><img alt="" width="500" height="145" src="http://www.vikatan.com/pasumai/2014/06/zjblzt/images/pv24i.jpg"></p>
<p class="content">''சிறுதானியங்களைத் தனியே விற்பதைவிட, உணவாக மதிப்புக்கூட்டி விற்கும்போது விவசாயிகளுக்குக் கூடுதல் வருமானம் கிடைக்கிறது. வாடிக்கையாளர்களுக்கும் ஆரோக்கியமான உணவு கிடைக்கிறது. நீரிழிவு, ரத்த அழுத்தம் எனப் பெரும்பாலான நோயாளிகளுக்கு மருத்துவர்கள் <img hspace="5" alt="" vspace="5" align="left" width="183" height="130" src="http://www.vikatan.com/pasumai/2014/06/zjblzt/images/pv24h.jpg">பரிந்துரைப்பது, சிறுதானிய உணவுகளைத்தான். இதனால், சமீபகாலமாக சிறுதானிய உணவுகள் மீதான மரியாதை அதிகரித்துள்ளது'' என்கிறார் தமிழக அரசின் வேளாண்மை அலுவலர் மற்றும் உழவன் உணவக நிர்வாகி ஆறுமுகம்.</p>
<p class="content">இருசக்கர வாகனங்களைவிட கார்களின் எண்ணிக்கைதான் அந்த உணவகத்தில் அதிகமாக இருந்தது. குறிப்பாக சனி, ஞாயிறு கிழமைகளில் கூட்டம் அலைமோதுகிறது. இவ்வுணவகம் பல்வேறு விருதுகளையும் வாங்கி குவித்திருக்கிறது.</p>
<p class="content">''இங்கே உணவகம் நடத்தும் விவசாயிகள்... தங்கள் வயல்களில் வரகு, சாமை, தினை, கேப்பை, கம்பு முதலிய சிறுதானியங்களைப் பயிரிட்டு, அவற்றையே சமையலுக்குப் பயன்படுத்துகின்றனர். இன்னபிற சிறுதானியங்களை சந்தையில் விலைக்கு வாங்கியும் சமைக்கின்றனர். உணவைப் பற்றிய கருத்து மற்றும் விமர்சனங்களையும் வாடிக்கையாளர்களிடம் கேட்டுத் தெரிந்துகொண்டு, சமையலை இன்னும் மெருகேற்றுகின்றனர் விவசாயிகள்'' என்று சொன்ன உழவன் உணவகத்தைச் சேர்ந்த பாலாஜி, சிறுதானிய உணவுகளில் சிலவற்றை சமைத்துக் காண் பித்ததோடு... சமைப்பது எப்படி என்பது பற்றி பாடமே நடத்தினார்.</p>
<hr>
<p style="text-align: center"><span style="color: #800080"><span style="font-size: medium">சாமைப் பொங்கல்! </span></span></p>
<p class="content"><span style="color: #993300">தேவையான பொருட்கள்: </span></p>
<p class="content">சாமை அரிசி - 300 கிராம்<br>
பாசிப் பருப்பு - 150 கிராம்<br>
சீரகம் - 10 கிராம்<br>
மிளகு - 5 கிராம்<br>
இஞ்சி - 10 கிராம்<br>
நெய் - 50 கிராம்<br>
கறிவேப்பிலை - சிறிதளவு<br>
பெருங்காயத்தூள் - சிறிதளவு<br>
முந்திரி - 10<br>
உப்பு - தேவையான அளவு</p>
<p style="text-align: center"><img alt="" width="500" height="385" src="http://www.vikatan.com/pasumai/2014/06/zjblzt/images/pv24g.jpg"></p>
<p class="content"><span style="color: #993300">செய்முறை: </span></p>
<p class="content">குக்கரில் நெய், மிளகு, சீரகம், கறிவேப்பிலை ஆகியவற்றை இட்டு, வாசம் வரும் வரை நன்றாக வறுத்து பிறகு, முந்திரி, இஞ்சி, பெருங்காயத்தூள் ஆகியவற்றைச் சேர்த்து வறுக்கவும். 1/4 மணி நேரம் ஊற வைத்த அரிசி, பாசிப் பருப்புடன், மூன்று பங்கு நீரையும் சேர்த்து, உப்பு போட்டு, குக்கரை மூடிவிடவும். இரண்டு விசில் வரும்வரை அடுப்பை 'சிம்’மில் வைத்திருந்து இறக்கிப் பரிமாறவும்.</p>
<hr>
<p style="text-align: center"><span style="color: #800080"><span style="font-size: medium">காய்கறி முடக்கற்றான் சூப்! </span></span></p>
<p class="content"><span style="color: #993300">தேவையான பொருட்கள் : </span></p>
<p class="content">கேரட், பீட்ரூட், குடை மிளகாய், தக்காளி - தலா 2<br>
சின்ன வெங்காயம் - 3<br>
பூண்டு - 2 பல்<br>
ஆய்ந்த முடக்கற்றான் கீரை - ஒரு கைப்பிடி<br>
கரம் மசாலா - 1 டேபிள் ஸ்பூன்<br>
எண்ணெய் - 2 டேபிள் ஸ்பூன்<br>
மக்காச்சோள மாவு - 1 டேபிள் ஸ்பூன்<br>
(கார்ன் ஃப்ளார்)உப்பு - தேவையான அளவு</p>
<p style="text-align: center"><img alt="" width="269" height="245" src="http://www.vikatan.com/pasumai/2014/06/zjblzt/images/pv24f.jpg"></p>
<p class="content"><span style="color: #993300">செய்முறை: </span></p>
<p class="content">காய்கறிகளையும் கீரையையும் சேர்த்து வேக வைக்கவும். தக்காளி, வெங்காயம், பூண்டு, மிளகு ஆகியவற்றை நன்கு அரைத்து, வாணலியில் இட்டு எண்ணெய் ஊற்றி வதக்கவும். கரம் மசாலாவைச் சேர்க்கவும். பிறகு, வேகவைத்த காய்கறிக் கலவையுடன் வதக்கிய மசாலாவைச் சேர்த்து சிறிது நேரம் கொதிக்கவிட்டு, மக்காச்சோள மாவு (கார்ன் ஃப்ளார்) போட்டு ஒரு கொதிவிட்டு இறக்கினால், சுவையான சூப் ரெடி.</p>
<hr>
<p style="text-align: center"><span style="color: #800080"><span style="font-size: medium">கம்பு, சோளம், தினை, வரகு பணியாரம்! </span></span></p>
<p class="content"><span style="color: #993300">தேவையான பொருட்கள்: </span></p>
<p class="content">கம்பு, சோளம், தினை, வரகு, அரிசி - தலா 250 கிராம்<br>
உளுந்து - கைப்பிடி<br>
வெந்தயம் - ஒரு ஸ்பூன்<br>
கருப்பட்டி - 1 உருண்டை<br>
வெல்லம் - 1 உருண்டை</p>
<p style="text-align: center"><img alt="" width="354" height="243" src="http://www.vikatan.com/pasumai/2014/06/zjblzt/images/pv24b.jpg"></p>
<p class="content"><span style="color: #993300">செய்முறை: </span></p>
<p class="content">தானியங்கள் அனைத்தையும் நன்றாக ஊற வைத்து, மாவாக அரைத்து வைத்துக் கொள்ளவும். கருப்பட்டியையும் வெல்லத்தையும் பதமாகக் காய்ச்சி வடிகட்டி, மாவில் ஊற்றிக் கலந்து பணியாரச் சட்டியில் ஊற்றி எடுத்தால், சுவைமிக்க சிறுதானிய இனிப்புப் பணியாரம் தயார்.</p>
<p class="content">2 கேரட், 5 சின்ன வெங்காயம், 2 பச்சை மிளகாய், சிறிது இஞ்சி, 3 பல் பூண்டு ஆகியவற்றை நறுக்கி, அரைத்த மாவுடன் கலந்து ஊற்றி, காரப் பணியாரமும் செய்யலாம். இதற்கு கருப்பட்டி, வெல்லம் சேர்க்கக் கூடாது.</p>
<hr>
<p style="text-align: center"><span style="color: #800080"><span style="font-size: medium">கம்பு அடை! </span></span></p>
<p class="content"><span style="color: #993300">தேவையான பொருட்கள்: </span></p>
<p class="content">கம்பு - 250 கிராம்<br>
கடலைப் பருப்பு - 200 கிராம்<br>
துவரம் பருப்பு - 100 கிராம்<br>
காய்ந்த மிளகாய் - 5<br>
சீரகம் - 1 டீ ஸ்பூன்<br>
வெள்ளைப்பூண்டு - 10 பல்<br>
இஞ்சி - சிறுதுண்டு</p>
<p style="text-align: center"><img alt="" width="416" height="342" src="http://www.vikatan.com/pasumai/2014/06/zjblzt/images/pv24a.jpg"></p>
<p class="content"><span style="color: #993300">செய்முறை: </span></p>
<p class="content">கம்பு, கடலைப் பருப்பு, துவரம் பருப்பு ஆகியவற்றை நான்கு மணி நேரம் ஊற வைத்து அரைக்கவும். அவை, அரைபட்டுக் கொண்டிருக்கும் போதே காய்ந்த மிளகாய், சீரகம், பூண்டு, இஞ்சி ஆகியவற்றையும் சேர்த்து அரைக்கவும். பிறகு, தேவையான அளவு உப்பு கலந்து, 2 மணி நேரம் வைத்திருந்து, அடையாக ஊற்றவும்.</p>
<hr>
<p style="text-align: center"><span style="color: #800080"><span style="font-size: medium">கேழ்வரகு இட்லி! </span></span></p>
<p class="content">தேவையான பொருட்கள்:<br>
வரகரிசி - 250 கிராம்<br>
கேழ்வரகு - 250 கிராம்<br>
உளுந்து - 150  கிராம்<br>
வெந்தயம் - 1/4 டேபிள் ஸ்பூன்</p>
<p style="text-align: center"><img alt="" width="246" height="176" src="http://www.vikatan.com/pasumai/2014/06/zjblzt/images/pv24c.jpg"></p>
<p class="content"><span style="color: #993300">செய்முறை: </span></p>
<p class="content">வரகரிசி, கேழ்வரகு ஆகியவற்றைத் தனியாகவும் உளுந்து, வெந்தயம் ஆகியவற்றைத் தனியாகவும் 3 முதல் 4 மணி நேரம் வரை ஊற வைத்து, தனித்தனியே அரைத்து ஒன்றாகக் கலந்து... தேவையான அளவு உப்பு சேர்த்து கலக்கி, நான்கு மணி நேரம் வைத்திருந்து இட்லியாக அவிக்கவும்.</p>
<hr>
<p style="text-align: center"><span style="color: #800080"><span style="font-size: medium">தினை - முள்முருங்கை தோசை! </span></span></p>
<p class="content"><span style="color: #993300">தேவையான பொருட்கள்:</span><br><br>
ஆய்ந்த முள்முருங்கைக் கீரை (கல்யாண முருங்கைக் கீரை) - ஒரு கைப்பிடி<br>
தினை - 200 கிராம்<br>
அரிசி - 200 கிராம்<br>
உளுந்து - 100 கிராம்</p>
<p style="text-align: center"><img alt="" width="248" height="178" src="http://www.vikatan.com/pasumai/2014/06/zjblzt/images/pv24d.jpg"></p>
<p class="content"><span style="color: #993300">செய்முறை: </span></p>
<p class="content">தினை, அரிசி இரண்டையும் ஊற வைத்து, அவற்றுடன் உளுந்தைச் சேர்த்து மாவாக அரைத்துக் கொள்ளவும். முள்முருங்கைக் கீரையைத் தனியாக அரைத்து, மாவில் கலந்து தோசையாகச் சுட்டெடுத்தால் மணக்கும் முள்முருங்கைக் கீரை தோசை தயார்.</p>
<hr>
<p style="text-align: center"><span style="color: #800080"><span style="font-size: medium">முடக்கற்றான் கீரை-சோள தோசை! </span></span></p>
<p class="content"><span style="color: #993300">தேவையான பொருட்கள்: </span></p>
<p class="content">ஆய்ந்த முடக்கற்றான் கீரை - ஒரு கைப்பிடி<br>
நாட்டுச் சோளம் - 1 கிலோ<br>
உளுந்து - 200 கிராம்<br>
எண்ணெய் - தேவையான அளவு</p>
<p style="text-align: center"><img alt="" width="303" height="230" src="http://www.vikatan.com/pasumai/2014/06/zjblzt/images/pv24e.jpg"></p>
<p class="content"><span style="color: #993300">செய்முறை: </span></p>
<p class="content">நாட்டுச் சோளத்தையும் உளுந்தையும் எட்டு மணி நேரம் நன்றாக ஊற வைத்து, நைஸாக அரைக்கவும். பிறகு, முடக்கற்றான் கீரையைச் சேர்த்து நன்கு கலந்து, தோசைக் கல்லில் சிறிதளவு எண்ணெய் சேர்த்து ஊற்றி எடுத்தால், மூட்டுவலிகளை விரட்டும் முடக்கற்றான் கீரை தோசை தயார்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தானியங்கள்... தரும் பலன்கள்! </div>
<div class="subtitle1">ஜி. பிரபு படம்: வீ. சிவக்குமார் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"> <span style="color: #800080">உணவு </span></p>
<p class="content">'ஒய்யாரக் கொண்டையாம் தாழம்பூவாம்... உள்ளே இருக்குமாம் ஈறும் பேனும்...’ என்பார்கள். இது, இன்றைய 'ஃபாஸ்ட் ஃபுட்' கலாசாரத்துக்கு அப்படியே பொருந்தும். பல வண்ணங்களில் வகை வகையாக அலங்கரிக்கப்பட்டு பரிமாறப்படும் உணவுகளில் உடலுக்குத் தேவையான சத்துக்களைவிட, நச்சுப் பொருட்கள்தான் அதிகளவில் உள்ளன. அப்படி விலை கொடுத்து வினையை வாங்கியவர்கள் பலரும்... மீண்டும் பாரம்பரிய சிறுதானிய உணவுகளைத் தேடி ஓட ஆரம்பித்துள்ளனர்!</p>
<p class="content"><img align="right" width="160" height="252" alt="" src="http://www.vikatan.com/pasumai/2014/06/zjblzt/images/pv46c.jpg">உடல் பருமனுள்ளவர்கள், ஊட்டச்சத்துக் குறைபாடு உள்ளவர்கள், சர்க்கரை நோய் உட்பட பலவித நோய்வாய்ப்பட்டவர்கள்... என அனைவருக்கும் சிறுதானியங்களைத்தான் பரிந்துரைக்கிறார்கள் மருத்துவர்கள். அப்படிப்பட்ட சிறுதானியங்களில் உள்ள சத்துக்கள் பற்றி திண்டுக்கல், இயற்கை மருத்துவர், ஷர்மிளா பேசுகிறார்...</p>
<p class="content">''உணவே மருந்து என்று முன்னோர் கூறி வைத்துள்ளனர். அன்று, வயதானவர்கள்கூட அனாயாசமாக கடின வேலைகளைச் செய்ய முடிந்ததற்கு காரணம், அவர்கள் உண்ட ஊட்டச்சத்து மிக்க உணவுகள்தான். இன்றோ நிலைமை தலைகீழாகி, இளம்வயதினர்கூட மாத்திரை புட்டிகளுடன் அலைகின்றனர். மேலை நாட்டினரிடம் இருந்து கற்றுக்கொண்ட தவறான உணவுப் பழக்கம்தான் இதற்கு காரணம். இதிலிருந்து நம் உடலைப் பாதுகாக்க வேண்டுமானால், உடனடியாக பாரம்பரிய, கலாசார உணவுகளுக்கு மாறவேண்டும். குறிப்பாக, சிறுதானிய உணவுகளுக்கு மாறவேண்டும். அவற்றில்தான், புரதச்சத்து, சுண்ணாம்புச்சத்து, பாஸ்பரஸ் சத்து மற்றும் உயிர்ச்சத்துகள் என உடலுக்குத் தேவையான அத்தனை ஊட்டச்சத்துகளும் உள்ளன. அவற்றை உண்டால், நோய் எதிர்ப்பு சக்தி அதிகரிப்பதோடு, உடல்பருமன், நீரிழிவு, இதயநோய் போன்றவை ஏற்படாது'' என்றவர், ஒவ்வொரு தானியத்துக்குமான குணங்களை வரிசையாக அடுக்கினார்.</p>
<p class="content">கம்பு உணவுகள்: ஜீரண சக்தியையும், உடல் வலிமையையும் அதிகரிக்கும்; உடல் வெப்பநிலையை சமநிலையில் வைத்திருக்கும்; தேவையற்ற கொழுப்பைக் கரைக்கும்;  புற்றுநோயைத் தடுக்கும்.</p>
<p class="content">சோள உணவுகள்: உடலுக்கு உறுதி அளித்து உடல்பருமனைக் குறைக்கும்; வயிற்றுப் புண்ணை ஆற்றும்; வாய் துர்நாற்றத்தைப் போக்கும். மூலநோயாளிகள் சோள உணவை அதிகமாக எடுத்துக் கொள்ளக் கூடாது.</p>
<p class="content">வரகு உணவுகள்... உடல் எடையைக் குறைக்கும். பெண்களுக்கான நோய்களை சரி செய்யும்.</p>
<p class="content">கேழ்வரகு உணவுகள்... உடல் வெப்பநிலையை சமநிலையில் வைத்திருப்பதோடு, குடலுக்கு வலிமை கொடுப்பவை. குறிப்பாக, சர்க்கரை நோயாளிகளுக்கு இது சிறந்த மாற்று உணவு.</p>
<p class="content">தொடர்ந்த ஷர்மிளா, ''ஆனால், நாம் அதிகமாக அரிசியையே சாப்பிடுகிறோம். அரிசியைக் குறைக்க வேண்டும். அதிலும், புழுங்கல் அரிசி நமது உடலுக்கு ஏற்றது. அதுவும் கைக்குத்தல் அரிசியாக இருப்பது நலம். பச்சரிசி எளிதில் செரிக்காது. தவிர, உடலில் கொழுப்புச்சத்தை அதிகரிக்கும். சீரகச்சம்பா அரிசி உடலில் வாதத்தை சமன் செய்யும். அதேசமயத்தில் பித்தத்தை அதிகரிக் கும். சம்பா ரக அரிசிகள் அனைத்துமே மருத்துவ குணம் கொண்டவை.</p>
<p style="text-align: center"><img alt="" src="http://www.vikatan.com/pasumai/2014/06/zjblzt/images/pv46b.jpg"></p>
<p class="content">கோதுமையில் புரதச்சத்து, இரும்புச்சத்து, பாஸ்பரஸ் சத்து, கரோட்டின் நியாசிக், சுண்ணாம்புச்சத்து ஆகியவை உள்ளன. இதுவும் சர்க்கரை நோயாளிகளுக்குச் சிறந்த மாற்று உணவு.</p>
<p class="content">என்றாலும், அரிசி, கோதுமையைவிட... சிறுதானியங்களில்தான் அதிக சத்துக்கள் உள்ளன'' என்ற ஷர்மிளா, ஒரு நாளைக்கு மனிதனுக்குத் தேவைப்படும் சக்தி குறித்தும் விவரித்தார்.</p>
<p class="content">''சராசரி ஆணுக்கு, ஒரு மணி நேரத்துக்கு... அவரது எடையில் ஒரு கிலோவுக்கு ஒரு கிலோ கலோரி அளவு சக்தி தேவைப்படும். உதாரணமாக, 60 கிலோ எடையுள்ள நபருக்கு ஒரு மணி நேரத்துக்கு 60 கிலோ கலோரி சக்தி தேவை. ஒரு நாளைக்கு சராசரியாக 1,440 கிலோ கலோரி சக்தி தேவை. சராசரி பெண்ணுக்கு அவரது எடையில் ஒரு கிலோவுக்கு 0.9 கிலோ கலோரி சக்தி போதுமானது.</p>
<p class="content">சாதாரணமாக ஒரு நாளைக்கு ஒரு கிலோ எடைக்கு, ஒரு கிராம் புரதம் தேவை. எடை குறைக்க விரும்புபவர்கள் கூடுதலாக புரதம் இருக்குமாறு சாப்பிடலாம். ஏனெனில், கொழுப்பைக் குறைப்பதில் புரதம் முக்கிய பங்கு வகிக்கிறது. அதேபோல, ஒரு நாளைக்கு 30 கிராம் நார்ச்சத்து அவசியம் தேவை. இதுவும் கொழுப்பைக் குறைக்க உதவும். அதேநேரத்தில், நார்ச்சத்து அதிகமானால், உடலில் தாது உப்புக்கள் சேர்வதைக் குறைத்துவிடும்.</p>
<p style="text-align: center"><img width="600" height="333" alt="" src="http://www.vikatan.com/pasumai/2014/06/zjblzt/images/pv46a.jpg"></p>
<p class="content">நாம் உண்ணும் உணவில் 60% கார்போ-ஹைட்ரேட், 20% புரோட்டீன், 15% கொழுப்பு ஆகியவை இருக்க வேண்டும். உப்பு, தாது உப்புக்கள், வைட்டமின்கள், நார்ச்சத்து ஆகியவை அனைத்தும் சேர்த்து 5% இருக்க லாம். இவை சராசரியான அளவுகளே. கொஞ்சம் அதிகமாகவோ, குறைந்தோ இருந்தால் பிரச்னை இல்லை. தொடர்ந்து ஒரே சத்து மட்டும் உடலில் சேர்ந்து வந்தால் பிரச்னைகள் வர வாய்ப்புகள் உண்டு. இதற்காக, எந்தெந்த சத்துக்கு... எதை எதை சாப்பிடுவது என்று பட்டியல் போட்டுக் கொண்டெல்லாம் சாப்பிடத் தேவையில்லை. அரிசி, கோதுமை, பருப்பு, காய்கறிகள், கீரைகள், பழங்கள், பால், தயிர், எண்ணெய், நெய், சர்க்கரை... ஆகிய உணவுகளை தேவையைப் பொறுத்து சாப்பிட்டு வந்தாலே போதும்... உடலுக்குத் தேவையான சக்தி எளிதாகக் கிடைத்துவிடும்'' என்ற ஷர்மிளா, சிறுதானியங்கள் மற்றும் அரிசி-கோதுமையில் உள்ள சத்துக்களின் அளவுகளையும், சிறுதானிய உணவுகளில் உள்ள சத்துக்களையும் பட்டியலிட்டார்.  </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விதைகள்... பயிற்சிகள்... ஆலோசனைகள்... </div>
<div class="subtitle1">வழிகாட்டும் இந்திய பாரம்பரிய அறிவியல் மையம்! </div>
<div class="subtitle2">த. ஜெயகுமார்  படங்கள்: வீ. சிவக்குமார், ஜெ. வேங்கடராஜ் </div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"><span style="color: #800080">விதைகள் </span></p>
<p class="content">சிறுதானியங்களின் தேவை அதிகரித்திருப்பதால், அதில் ஆர்வம் காட்ட ஆரம்பித்துள்ள விவசாயிகளுக்கு... வழிகாட்டும் வேலையை தீவிரமாகக் கையில் எடுத்துள்ளது... சென்னையைத் தலைமையிடமாகக் கொண்டு இயங்கி வரும் 'இந்திய பாரம்பரிய அறிவியல் மையம்’.</p>
<p class="content">மையத்தின் இயக்குநர் விஜயலட்சுமியைச் சந்தித்தபோது... ''இயற்கை விவசாயப் பயிற்சி, விருக்ஷா ஆயுர்வேதம் பற்றிய விளக்கப் பயிற்சி, பாரம்பரிய நெல் வகைகள் பற்றிய விழிப்பு உணர்வு, காய்கறி விதைகளைச் சேகரித்து வழங்குவது, சிறுதானியங்களைப் பயிர் செய்ய ஊக்குவிப்பது... போன்ற நீடித்த வேளாண்மைக்கான பல்வேறு பணிகளைச் செய்து வருகிறோம். பாரம்பரிய ரகங்களுக்கும், தொழில்நுட்ப முறைகளுக்கும் முக்கியத்துவம் கொடுக்கிறோம். பாரம்பரிய நெல் பற்றிய விஷயங்களை மதுராந்தகம் மற்றும் நாகப்பட்டினத்திலும், சிறுதானியங்கள் பற்றிய விஷயங்களை ஜவ்வாது மலை மற்றும் ராமநாதபுரத்தில் உள்ள மையங்களிலும் செயல்படுத்தி வருகிறோம். சிறுதானியங்களை பயிர் செய்வதற்கான பயிற்சியும், தொழில்நுட்ப ஆலோசனையும் வழங்கி வருகிறோம். ஆர்வமுள்ள விவசாயிகள், மையத்தை அணுகி தேவையான தகவல்களைப் பெறலாம்'' என்று சொன்னவர், ஜவ்வாது மலை, இந்திய பாரம்பரிய அறிவியல் மைய திட்ட அலுவலர் ராகுலை அறிமுகம் செய்து வைத்தார்.  </p>
<p style="text-align: center"><img alt="" width="600" height="468" src="http://www.vikatan.com/pasumai/2014/06/zjblzt/images/pv44a(1).jpg"></p>
<p class="content"><span style="color: #993300">ரகம் ரகமாக இருக்குது தானியங்கள்..! </span></p>
<p class="content">இனி, ராகுல் உங்களிடம் பேசுவார்... ''சாமையில்... பெருஞ்சாமை, வெள்ளைச் சாமை, சிட்டன் சாமை (நாட்டுச் சாமை) மற்றும் நாட்டு ரகத்திலிருந்து உருவாக்கப்பட்ட பல்கலைக்கழக ரகங்களான கோ-4, ஐ.ஆர்-8 (விவசாயிகள் வைத்த பெயர்) சாமை என ஐந்து ரகங்கள் உள்ளன. இதில், சிட்டன் சாமை, கோ-4 இரண்டும் மூன்று மாதப் பயிர்கள். பெருஞ்சாமை, வெள்ளைச் சாமை ஆகியவை ஆறு மாதப் பயிர்கள். தினையில்... நாட்டுத் தினை, செந்தினை, கோ-7 ஆகிய ரகங்கள் உள்ளன. வரகில்... சிறுவரகு, பெருவரகு என இரண்டு ரகங்கள் உள்ளன. பனிவரகில்... நாட்டுப் பனிவரகு, கோ-5 என இரண்டு ரகங்கள் உள்ளன. கேழ்வரகில்... முட்டன் கேழ்வரகு, பெருங்கேழ்வரகு, கோ-14 என மூன்று ரகங்கள் உள்ளன. குதிரைவாலியில்... நாட்டுக் குதிரைவாலி, கோ-2 ஆகிய இரண்டு ரகங்கள் உள்ளன.  </p>
<p class="content"><span style="color: #993300">ஈரப்பதம் முக்கியம்..! </span></p>
<p class="content">விதைப்புக்குப் பயன்படுத்தும் விதைகள் கல், மண், தூசு இல்லாமல் தரமானதாக இருக்கவேண்டும். கலப்பு விதைகள் இருந்தால், பிரித்துவிட வேண்டும். உதாரணமாக, சாமையில வெள்ளை, கருப்பு, பழுப்பு என மூன்று நிற விதைகள் இருக்க வாய்ப்புகள் உண்டு. வண்ணங்களை வைத்து பிரித்து விடலாம். விதையில் 8% முதல் 11 % வரை ஈரப்பதம் இருக்க வேண்டும். அனுபவ விவசாயிகள் விதையைக் கையில் எடுத்தே சொல்லி விடுவார்கள். ஈரப்பதம் அறியும் கருவி மூலமாகவும் ஈரப்பதத்தைத் தெரிந்து கொள்ளலாம். விதைகளின் முளைப்புத் திறனை அறிய... ஒரு தட்டில் மண்ணை நிரப்பி, சுமார் 100 விதைகளைப் போட்டு தண்ணீர் தெளித்து வரவேண்டும். 3 நாட்கள் முதல் 7 நாட்களில் முளைவிடும் பயிர்களின் அடர்த்தி அல்லது 100 விதைகளுக்கு எத்தனை பயிர்கள் வளர்ந்துள்ளன என்பதை வைத்து முளைப்புத் திறன் சதவிகிதத்தைத் தெரிந்து கொள்ளலாம். தரம் உயர்த்தப்பட்ட சான்று விதைகளுக்கு இந்த சோதனைகள் தேவையில்லை.</p>
<p style="text-align: center"><img alt="" width="263" height="191" src="http://www.vikatan.com/pasumai/2014/06/zjblzt/images/pv44b(1).jpg"></p>
<p class="content"><span style="color: #993300">சத்து இல்லாத நிலத்திலும் வளரும்..! </span></p>
<p class="content">சிறுதானியங்களை மானாவாரியில் விதைப்பதற்கு ஆடிப் பட்டம் ஏற்றது. இந்தப் பட்டத்தில், குறுகிய கால, நீண்டகால ரகங்களையும் பயிர் செய்ய முடியும். இப்பட்டத்தில் காய்ச்சலும், பாய்ச்சலுமான மழை கிடைப்பதால், பயிர்களின் வளர்ச்சி அபரிமிதமாக இருக்கும். ஜவ்வாது மலைப் பகுதியில் கோடை மழைக்கே சிறுதானியங்களை விதைக்கிறார்கள். 'ஆடிப் பட்டத்தை விட்டால், ஐப்பசிப் பட்டத்தில் விதைக்கலாம்’ என பல்கலைக்கழகம் பரிந்துரைக்கிறது. குறைந்த தண்ணீரிலும், சத்தில்லாத மண் வகைகளிலும் கூட சிறுதானியங்கள் வளரும் தன்மை உடையவை. ரசாயன உரங்கள் தேவையேயில்லை. பூச்சித் தாக்குதலும் பெரும்பாலும் இருக்காது.</p>
<p class="content">சிறுதானியங்களை விதைத்த பிறகு அவரை, துவரை, உளுந்து ஆகியவற்றையும் பயிர் செய்து ஒரு வருமானம் பார்க்கலாம். நெல் பயிரிடும் நிலத்தில் சம்பா (ஆடி) பட்டத்தில் சிறுதானியங்களை விதைத்து அறுவடை செய்து உழவு செய்தால்... அவற்றின் வேர் முடிச்சுகள் நிலத்திலேயே தங்கி, நெல்லுக்குத் தேவையான நைட்ரஜன் சத்துக்களைக் கொடுக்கும்'' என்ற ராகுல் நிறைவாக,</p>
<p class="content">''ஜவ்வாது மலை மையத்தில் சிறுதானிய விதைகள் கிடைக்கின்றன. தவிர, சிறுதானியங் களை சத்துக்கள் அழியாமல் மதிப்புக்கூட்டும் தொழில்நுட்பப் பயிற்சியையும், மானாவாரியில் பயிர் செய்ய நேரடிப் பயிற்சி மற்றும் ஆலோசனைகளையும் இலவசமாக வழங்கி வருகிறோம். ஆர்வம் உள்ளவர்கள் தாராளமாக கலந்து கொள்ளலாம்'' என்று அழைப்பு வைத்தார்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'நாங்க ஜெயிச்ச கதை’ அசத்திய 'ஜீரோ பட்ஜெட்’ விவசாயிகள்..! </div>
<div class="subtitle1">ஆர். குமரேசன் படங்கள்: க. தனசேகரன் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #800080">கூட்டம் </span></p>
<p class="content"><span style="color: #993300">ஜீரோ பட்ஜெட்... </span></p>
<p class="content">தமிழக விவசாயத்தைப் புரட்டிப் போட்ட அசத்தல் தொழில்நுட்பம் இது. 'கர்நாடகா, மகாராஷ்டிரா மற்றும் வடமாநில விவசாயிகள் 'ஜீரோ பட்ஜெட்’ என்ற தத்துவத்தின் அடிப்படையில், இயற்கை வேளாண்மையில் கோலோச்சி வருகிறார்கள்’ என்ற செய்தியால் ஈர்க்கப்பட்ட விகடன் குழு, 'அப்படி என்ன தொழில்நுட்பம்?’ என்பதை அறிந்து கொள்வதற்காக 2006-ம் ஆண்டு அந்தப் பகுதிகளுக்குச் சென்றது. அங்கு சந்தித்த விவசாயிகளின் அனுபவங்களைக் கேட்க கேட்க, ஆனந்த அதிர்ச்சி அடைந்த குழு, 'இந்தத் தொழில்நுட்பம் தமிழக விவசாயிகளுக்கும் பயன்பட வேண்டும்’ என்ற அடிப்படையில், இதை 'ஆனந்த விகடன்’ இதழில் கட்டுரையாக வெளியிட்டது. அக்கட்டுரைக்கு தமிழக விவசாயிகள் கொடுத்த வரவேற்பு பிரமிக்கத்தக்கதாக இருந்தது. தொடர்ந்து, 2007-ம் ஆண்டு, 'பசுமை விகடன்’ இதழ் வெளிவரத் தொடங்கியதும், 'ஜீரோ பட்ஜெட்’ பிதாமகர் சுபாஷ் பாலேக்கரை முதன்முறையாக தமிழக விவசாயிகளுக்கு நேரடியாக அறிமுகப்படுத்தியது, 'பசுமை விகடன்’.</p>
<p style="text-align: center"><img alt="" width="580" height="214" src="http://www.vikatan.com/pasumai/2014/06/zjblzt/images/pv64a.jpg"></p>
<p class="content">ஒரு யுகப்புரட்சியின் முதல் புள்ளியாக... திண்டுக்கல் வேலு மஹாலில் 2007-ம் ஆண்டு, செப்டம்பர் 24 மற்றும் 25 ஆகிய தேதிகளில் நடைபெற்ற இவ்வகுப்புக்கு, ஆர்வமுடன் அலைமோதி, அசரடித்துவிட்டனர் விவசாயிகள். இரண்டு நாட்கள் நடந்த பயிற்சியின் நிறைவில், நம்மிடம் பேசிய விவசாயிகள், ''இனி, விவசாயம் செய்து கரை சேர முடியாது... எப்படி சமாளிக்கப் போகிறோமோ? என்று கவலைப்பட்ட காலம் உண்டு. இந்த இரண்டு நாட்களாக பாலேக்கரிடம் பெற்ற பயற்சி, நம்பிக்கை தந்துள்ளது. இனி, வாழ்நாள் முழுக்க அச்சமில்லை'' எனத் தெரிவித்தார்கள். திண்டுக்கல்லைத் தொடர்ந்து, ஈரோடு வேளாளர் மகளிர் கல்லூரியில் 2007-ம் ஆண்டு டிசம்பர் 29, 30, 31 மற்றும் 2008-ம் ஆண்டு ஜனவரி 1 ஆகிய தேதிகளில் நான்கு நாட்கள் பயிற்சியாக... சுபாஷ் பாலேக்கர், தனது தொழில்நுட்பங்களை தமிழக விவசாயிகளுக்குக் கற்றுக்கொடுத்தார். அதையடுத்து, பல்வேறு அமைப்புகளின் சார்பில் தமிழகத்தின் பல பாகங்களிலும் பயிற்சி வகுப்புகளை நடத்தினார் பாலேக்கர்.</p>
<p class="content">பாலேக்கரை தமிழகத்துக்கு பசுமை விகடன் அழைத்து வந்து, ஏழு ஆண்டுகள் நிறைவடைந்த நிலையில்... 'தமிழக விவசாயிகளிடம் ஏற்பட்டுள்ள மாற்றங்கள் என்ன?’ என்பதை அறிந்து கொள்வதற்காக நமது குழு தமிழகத்தில் பயணித்தபோது, எதிர்பார்ப்புக்கும் மேலாகவே விவசாயிகளிடம் பரவி இருப்பதைப் பார்க்க முடிந்தது. கூடவே, பாலேக்கர் கற்றுக்கொடுத்த நுட்பங்களை தங்கள் சூழலுக்கு ஏற்றவாறு விவசாயிகள் மாற்றியும் பயன்படுத்திக் கொண்டிருப்பதை உணர முடிந்தது. பாலேக்கர் போட்டுக்கொடுத்த பாதையில், சாதனைப் பயணத்தை விவசாயிகள் நடத்திக் கொண்டிருப்பதைப் பார்த்தபோது மனதுக்கு மகிழ்ச்சியாக இருந்தது.</p>
<p class="content">விவசாயிகளிடமும் மகிழ்ச்சியைப் பகிர்ந்து கொள்வதற்காக, முன்னோடி 'ஜீரோ பட்ஜெட்’ விவசாயிகளின் அனுபவப் பகிர்வு நிகழ்ச்சி ஒன்றை ஏற்பாடு செய்யத் திட்டமிட்டோம். 'இதற்கான முதல் கூட்டம் நாமக்கல்லில்தான் நடக்க வேண்டும்’ என அன்புடன் கேட்டுக் கொண்டனர், 'நாமக்கல் மரம் மற்றும் மூலிகை வளர்ப்போர் சங்க’ தலைவர் வி. சத்தியமூர்த்தி, செயலாளர் தில்லை சிவகுமார்.</p>
<p style="text-align: center"><img alt="" width="580" height="204" src="http://www.vikatan.com/pasumai/2014/06/zjblzt/images/pv64b.jpg"></p>
<p class="content">அதன்படியே முடிவாக, தேவையான அனைத்து ஏற்பாடுகளையும் சத்தியமூர்த்தி சிறப்பாகச் செய்து கொடுக்க... மே 11-ம் தேதி, நாமக்கல், சனு இண்டர்நேஷனல் ஹோட்டலில், 'ஜெயிக்க வைத்த ஜீரோ பட்ஜெட்’ என்ற தலைப்பில் அனுபவப் பகிர்வு நடைபெற்றது. வாழை, தென்னை சாகுபடி குறித்து, உடுமலைப்பேட்டை பாலகிருஷ்ணன்; நெல் சாகுபடி பற்றி ஆலங்குடி பெருமாள்; கரும்பு சாகுபடி பற்றி திருச்செங்கோடு நடேசன்; சம்பங்கி சாகுபடி பற்றி திண்டுக்கல் மருதமுத்து ஆகியோர் தங்களது அனுபவங்களைப் பகிர்ந்து கொண்டனர்.</p>
<p class="content">தமிழகம் முழுவதும் இருந்து கிட்டத்தட்ட 600 விவசாயிகள் கலந்துகொண்ட நிகழ்ச்சியில்... சிறப்பு அழைப்பாளராக நபார்டு வங்கியின் மண்டல மேலாளர் பூவராகன் பங்கேற்றார். வாழை, தென்னை, நெல், கரும்பு, சம்பங்கி ஆகிய பயிர்களில் சாதனை படைக்கும் ஜீரோ பட்ஜெட் முன்னோடி விவசாயிகள் கடைபிடிக்கும் தொழில்நுட்பங்கள் படமாகத் திரையிடப்பட்டன. 'ஜீரோ பட்ஜெட்’ தொழில்நுட்பத்தில் வாழை சாகுபடி செய்யும் பாலகிருஷ்ணன், ஜீவாமிர்தம் தயாரிக்கும் முறைகளை செயல்முறை விளக்கத்தோடு திரையில் விளக்கிவிட்டு... வாழை சாகுபடியில் முக்கியமாக கவனிக்க வேண்டிய விஷயங்கள் பற்றி விளக்கமாகப் பேசத் தொடங்கியதும், 'வாழை சாகுபடியில் இத்தனை நுட்பங்களா..?’ என ஆச்சரியத்தில் விழிகளை விரித்தனர், விவசாயிகள்.</p>
<p class="content">அந்த நுட்பங்களும், மற்ற மூன்று வெற்றி விவசாயிகளின் அனுபவங்களும்... அடுத்த இதழில்...</p>
<p style="text-align: right"><span style="color: #993300">- தொடரும்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கோடைக் குறிப்புகள் !</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://www.vikatan.com/pasumai/2014/06/zjblzt/images/pv15a.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''ஆறு வருஷமா... அமோக விற்பனை!'' </div>
<div class="subtitle1">மானாவாரி வெள்ளாமைக்கு மகுடம் </div>
<div class="subtitle2">ஜி. பழனிச்சாமி  படங்கள்: ரமேஷ் கந்தசாமி </div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"> <span style="color: #800080">மண்டி </span></p>
<p class="content">பண்டமாற்று முறை பிரதானமாக இருந்த காலகட்டத்தில், சிறுதானியங்கள் மட்டும்தான் பொருளாதாரக் குறியீடாக இருந்தன. சோளம், கேழ்வரகு, கம்பு, சாமை, தினை போன்ற தானியங்களின் புழக்கம்தான் மிகையாக இருந்தது. கிராமம் சார்ந்த அனைத்துவிதமான தொழிலாளர்களுக்கும் தானியங்களே கூலியாக வழங்கப்பட்டன. இப்படியான பண்டமாற்று முறையின் பரிமாற்ற மையங்கள்தான் நகரம் மற்றும் கிராமங்கள் இடையே இணைப்புப் பாலங்களாக திகழ்ந்தன. இதற்குக் காரணமாக இருந்தவர்கள், சிறுதானிய வியாபாரிகள்தான். இவர்களின் வாரிசுகளில் பலர், இன்றளவும் இந்த வியாபாரத்தைத் தொடர்ந்து கொண்டிருப்பது... ஆச்சர்யமே!</p>
<p style="text-align: center"><img alt="" width="315" height="481" src="http://www.vikatan.com/pasumai/2014/06/zjblzt/images/pv29a.jpg"></p>
<p class="content">மூன்று தலைமுறை கடந்தும் இத்துறையில் இருக்கும், திருப்பூர் மாவட்டம், உடுமலைப்பேட்டையைச் சேர்ந்த ஆர்.வி.எஸ். ஆறுமுகம் பேசும்போது, ''கோயம்புத்தூர், உடுமலைப்பேட்டை, பொள்ளாச்சி, தாராபுரம்னு எல்லா பகுதிகள்லயும் ஒரு காலத்துல மானாவாரி வெள்ளாமை கொடிகட்டிப் பறக்கும். கம்பு, தினைனு வெளையுற கரிசக்காடு ஒரு பக்கம்... சோளம், கேழ்வரகு, சாமைனு செழிக்கிற செம்மண் நிலங்கள் மறுபக்கம்னு போகம் தவறாம தானிய வெள்ளாமை நல்லா நடந்த சீமை இது. விவசாயிங்க கொண்டு வர்ற தானியங்களைக் கொள்முதல் பண்றதுக்கு நிறைய வியாபாரிங்க இருந்தாங்க. அதுல சிலர் மட்டும் பரம்பரை பரம்பரையா இந்த வியாபாரத்தை விடாம செஞ்சிட்டு வர்றோம். இந்தத் தொழிலைவிட்டு, பலரும் வெளியில போனதுக்குக் காரணம், பசுமைப் புரட்சிங்கிற பேர்ல நுழைஞ்ச பணப்பயிர் சாகுபடிதான்.</p>
<p class="content">பருவமழை சரியா பேஞ்சு, மானாவாரி விவசாயம் கொழிச்ச காலகட்டத்துல... 85% நிலத்துல சிறுதானியங்களும் பயறு வகைகளும்தான் வெளையும். காலப்போக்கில மானாவாரி நிலத்தில கிணறு தோண்டி, பம்ப்செட் மாட்டி... பருத்தி, வெங்காயம், மக்காசோளம்னு பணப்பயிர் பக்கம் போக ஆரம்பிச்சாங்க. சிறுதானியம் கொஞ்சம் கொஞ்சமா குறைஞ்சிப் போச்சு. அதனால அடுப்படியிலயும் அரிசி நுழைஞ்சுடுச்சி. ஒரு கட்டத்துல சிறுதானிய வியாபாரம் படுத்தாலும், நாங்க வியாபாரத்தை விடாம இருக்கறதுக்குக் காரணம்... என்னதான் பசுமைப் புரட்சி வந்தாலும், அதுல ஒட்டாம தனியா நின்னு தானிய விவசாயத்தைச் செஞ்சுட்டு வர்ற சில சம்சாரிங்க இன்னும் இருக்கறதாலதான்'' என்று பெருமைப் பார்வை வீசும் ஆறுமுகம்... பள்ளிகள், கல்லூரிகள், மருத்துவமனைகள் உள்ளிட்ட மக்கள் கூடும் இடங்களுக்குச் சென்று, சிறுதானிய உணவின் மருத்துவக் குணங்களை எடுத்துச் சொல்லி விழிப்பு உணர்வு ஊட்டும் வேலையையும் செய்து வருகிறார்.</p>
<p style="text-align: center"><img alt="" width="600" height="296" src="http://www.vikatan.com/pasumai/2014/06/zjblzt/images/pv29b.jpg"></p>
<p class="content"><span style="color: #993300">நம்மாழ்வார் ஏற்படுத்திய நம்பிக்கை! </span></p>
<p class="content">தொடர்ந்து பேசிய ஆறுமுகம், ''1980-கள்ல தொடங்கி 90 வரைக்கும் சிறுதானியப் பயன்பாட்டில் ஒரு சுணக்கம் இருந்திச்சி. ஆனா, நம்மாழ்வார் மாதிரியான இயற்கை ஆர்வலர்கள், சில தொண்டு நிறுவனங்கள், மருத்துவர்களோடு பசுமை விகடனும் கைகோர்த்து சிறுதானிய உணவோட மகிமை பத்தி விழிப்பு உணர்வு ஏற்படுத்தவும்... நிறையபேர் சிறுதானியத்துக்கு மாறி, தேடிவந்து வாங்கிட்டுப் போறாங்க. குறிப்பா, 6 வருஷமா சிறுதானிய வியாபாரம் தூள் கிளப்புது. அதனால, இப்போ நிறைய விவசாயிகள் இறவைப் பாசனத்துல கேழ்வரகு, சோளம், கம்புனு விதைக்க ஆரம்பிச்சிட்டாங்க. தேனி, விருதுநகர், கொல்லிமலை, பெரம்பலூர், திருச்சி, ஜவ்வாது மலை, சத்தியமங்கலம் பகுதிகள்ல சிறுதானிய சாகுபடி சிறப்பா நடக்குது.</p>
<p class="content">சோளம், கம்பு, தினை மூணையும் தேனி, விருதுநகர் மாவட்டங்கள்ல இருந்தும்; கேழ்வரகை மைசூர்ல இருந்தும்; மற்ற தானியங்களை கொல்லிமலை, ஜவ்வாது மலைகள்ல இருந்தும் கொள்முதல் செய்றேன். ஒரு காலத்துல அதிக விலை கிடைக்காத பண்டமா இருந்த சிறுதானியங்களுக்கு இப்ப நல்ல விலை கிடைக்கிறதால, மறுபடியும் சிறுதானிய சாகுபடி பக்கம் விவசாயிங்க கவனம் திரும்பி இருக்குங்குறது, ஆரோக்கியமான விஷயம்.</p>
<p class="content">இந்தப் பகுதிகள்ல நடக்குற திருமண விருந்துகள்ல ஏதாவது ஒரு சிறுதானிய உணவைச் சேத்துக்கிறாங்க. அது ரொம்ப சந்தோஷமா இருக்கு. வியாபாரம் குறைவா இருந்த காலத்துலயும் விடாம செஞ்சதால, எனக்குப் புதுசு புதுசா நிறைய வாடிக்கையாளர்கள் கிடைச்சுட்டு இருக்குறாங்க. சிறுதானியம் உடம்புக்கு மட்டுமல்ல, என் வியாபாரத்துக்கும் ஊக்கம் கொடுக்குது'' என்று சிலாகித்தார்.</p>
<p style="text-align: right"><span style="color: #808000">தொடர்புக்கு, <br>
ஆர்.வி.எஸ். ஆறுமுகம், <br>
செல்போன்: 97887-94692. <br>
லட்சுமி, செல்போன்: 94893-24220 </span></p>
<hr>
<p style="text-align: center"><img alt="" width="400" height="343" src="http://www.vikatan.com/pasumai/2014/06/zjblzt/images/pv29c.jpg"></p>
<p class="content">உடுமலைப்பேட்டையில் வீட்டிலேயே மருமகள் லட்சுமியுடன் சேர்ந்து சிறுதானிய உணவகம் நடத்தி வருகிறார், செல்வம்மாள். ஆட்டுக்கல், அம்மிக்கல், உரல் உலக்கை, பெட்ரோமாக்ஸ் லைட், மண்பானை தண்ணீர், அதை முகர்ந்து குடிக்க மண் குடுவை, சுவற்றில் பளீர் வண்ணங்களில் அழகாக எழுதப்பட்ட சிறுதானியங்களின் மருத்துவ குணங்களைச் சொல்லும் வாசகங்கள்... எனப் பழமை மாறாமல் இருக்கிறது, உணவகம். சமையல், உபசரிப்பு என இங்கு மற்ற பணியில் இருப்பவர்கள் பெண்களே!</p>
<p class="content">''ஒரு வருஷமா நடத்திட்டு வர்றோம். இட்லி, தோசை, ஆப்பம், பணியாரம், கார தோசை, கோதுமை பரோட்டா, உப்புமா, கிச்சடி அயிட்டங்களோட சோளச்சோறு, ராகிக்களி, கம்பு சாதம், தினை அரிசிப் பொங்கல் மாதிரியான உணவுகளையும் செய்றோம். இயற்கையில் விளைஞ்ச சுத்தமான தானியங்களைத்தான் பயன்படுத்துறோம். சாயங்கால நேரத்துல ஆவராம் பூ தேநீர், சுக்கு காபி, கீரை சூப், வாழைப் பூ வடை கொடுக்கிறோம்'' என்று லட்சுமி அறிமுகம் கொடுக்க,</p>
<p class="content">''டாக்டருங்க நிறையபேரு இங்க வந்து சிறுதானிய உணவைக் கேட்டு வாங்கி சாப்பிட்டு போறாங்க. சிலர் பார்சல் வாங்கிட்டுப் போறாங்க. நோயாளிகளுக்கும் பரிந்துரை பண்றாங்க. பேங்க்ல வேலை பாக்கிறவங்க, வாத்தியாருங்க, போலீஸ்னு பலரும் தேடி வந்து சாப்பிடறது பெருமையா இருக்கு. ஸ்கூல் குழந்தைகள்கூட கூட்டமா வந்து, சுவத்துல எழுதி இருக்கிற சிறுதானிய வாசகங்களைப் படிச்சுப் பார்த்து நோட்ல எழுதிட்டுப் போகுதுக. இதையெல்லாம் பார்க்கும்போது பெருமையா இருக்கு'' என்றார் செல்வம்மாள், மகிழ்ச்சியாக.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சிறுதானிய மகத்துவ மையம் பல்கலைக்கழகத்தின் பலே முயற்சி! </div>
<div class="subtitle1">காசி. வேம்பையன் படங்கள்: கா. முரளி </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #800080">வழிகாட்டி </span></p>
<p class="content">சிறுதானியங்கள் பற்றி அதிகரித்து வரும் விழிப்பு உணர்வைத் தொடர்ந்து... நெல், பருத்தி, மக்காச்சோளம், கரும்பு போன்ற பயிர்களுக்குக் கொடுப்பதுபோல, சிறுதானியங்களுக்கும் முக்கியத்துவம் கொடுக்கத் தொடங்கியுள்ளது, தமிழக அரசு. அதற்காக, 'சிறுதானிய மகத்துவ மையம்’ ஒன்றை திருவண்ணாமலை அருகேயுள்ள அத்தியந்தல் கிராமத்தில் அமைத்திருக்கிறது, தமிழ்நாடு வேளாண்மைப் பல்கலைக்கழகம்!</p>
<p class="content">மையத்தின் தலைவர் மற்றும் பேராசிரியர் ஜெயச்சந்திரனைச் சந்தித்தபோது, ''தமிழகத்தில் 77 லட்சம் பேருக்கும் நீரிழிவுக் குறைபாடு (சர்க்கரை நோய்) இருப்பதாக ஆய்வுகள் சொல்கின்றன. அதாவது, 10 பேரில், ஒருவருக்கு இந்தப் பிரச்னை இருக்கிறது என்கிறார்கள். சமவெளிப் பகுதியில் இருக்கும் மக்களில் பலரும் கண்ணாடி அணிந்தும், முதுகு வளைந்தும், பலவிதமான வியாதிகளோடுதான் இருக்கிறார்கள். மலைப்பகுதிகளில் வசிக்கும் மக்களிடம் இதெல்லாம் இல்லை. காரணம்... சிறுதானிய உணவுகள்தான். இதை உணர்ந்த நகர்ப்பகுதி மக்கள், தற்போது இதில் கவனம் செலுத்த ஆரம்பித்துள்ளனர். அதனால், 'சிறுதானியத்தை மக்களிடம் கொண்டு சேர்க்க வேண்டும்’ என்ற எண்ணத்தில் இந்த மையத்தைத் துவங்கி இருக்கிறோம். இதற்காக, ஒரு கோடி ரூபாய் நிதியோடு, 30.4 ஏக்கர் நிலத்தையும் ஒதுக்கியிருக்கிறது தமிழக அரசு'' என்ற ஜெயச்சந்திரன், தொடர்ந்தார்.</p>
<p style="text-align: center"><img alt="" width="403" height="298" src="http://www.vikatan.com/pasumai/2014/06/zjblzt/images/pv16a.jpg"></p>
<p class="content">''தமிழ்நாட்டில் அதிகளவு சாமை சாகுபடி நடப்பது, திருவண்ணாமலை மாவட்டத்தில்தான். சோளம், கம்பு, கேழ்வரகு, வரகு மாதிரியான சிறுதானியங்கள் திருவண்ணாமலையைச் சுற்றியுள்ள வேலூர், <img alt="" align="left" width="181" height="195" src="http://www.vikatan.com/pasumai/2014/06/zjblzt/images/pv16b.jpg">தர்மபுரி, கிருஷ்ணகிரி, சேலம் போன்ற மாவட்டங்களில் அதிக அள வில் சாகுபடி செய்யப்படுகின்றன. அதனால்தான் இந்த மையம், இங்கே ஆரம்பிக்கப்பட்டுள்ளது. கம்பு தானியத்தைத் தவிர மற்ற சிறுதானிய ரகங்களில் உயர்விளைச்சல் ரகங்கள் இதுவரை உருவாக்கப்படவில்லை. இவற்றுக்கான ஆராய்ச்சி இங்கு நடக்கும். தட்பவெட்பநிலையைச் சமாளித்து அதிக மகசூல் கொடுக்கும் ரகங்கள், அதிக விளைச்சல் கொடுக்கும் தொழில்நுட்பங்கள், எளியக் கருவிகள், மதிப்புக்கூட்டல் தொழில்நுட்பங்கள்... பற்றிய ஆராய்ச்சிகளையும் மேற்கொள்ள இருக்கிறோம். நஞ்சில்லா உணவு தானியங்களை உற்பத்தி செய்ய... அங்கக வேளாண்முறையில் அதிக விளைச்சலைப் பெறுவதற்கான தொழில்நுட்பங்கள் குறித்த ஆராய்ச்சிகளும் நடக்கும்.</p>
<p class="content">சிறுதானிய சாகுபடித் தொழில்நுட்பங்கள், பூச்சி-நோய் கட்டுப்பாட்டு முறைகள் பற்றிய ஆலோசனைகள் தேவைப்படும் விவசாயிகள் எங்கள் மையத்தைத் தொடர்பு கொள்ளலாம். திருவண்ணாமலை மாவட்டத்தில் இருக்கும் விவசாயிகளுக்கு, எல்லாவிதமான பயிர்களையும் சாகுபடி செய்யத் தேவையான அனைத்துத் தொழில்நுட்பங்களையும் வழங்கத் தயாராக இருக்கிறோம்'' என்று சொன்னார் ஜெயச்சந்திரன்!</p>
<p style="text-align: right"><span style="color: #993300">தொடர்புக்கு,<br>
ஜெயச்சந்திரன்,<br>
செல்போன்: 94434-22461</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஒரு குழிக்கு 4 டி.எம்.சி தண்ணீர்... அதிர்ச்சியூட்டும் ஆவணப்படம்! </div>
<div class="subtitle1">ரெ.சு. வெங்கடேஷ் படங்கள்: க. பாலாஜி </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #800080">ஆவணம் </span></p>
<p class="content">விவசாயிகள், சுற்றுச்சூழலியலாளர்கள் மற்றும் சமூக ஆர்வலர்களின் கடும்எதிர்ப்பையும் மீறி, காவிரி டெல்டா பகுதியில் செயல்படுத்தப்படவிருக்கிறது, மீத்தேன் திட்டம். இதற்கு எதிர்ப்பு தெரிவிக்கும் வகையில்... 'பாலைவனமாகும் காவிரி டெல்டா-மீத்தேன்’ என்ற தலைப்பில், மே 10 அன்று ஒரு ஆவணப்படம் சென்னையில் வெளியிடப்பட்டது. இதற்கான ஏற்பாடுகளை மே 17 இயக்கம் செய்திருந்தது!</p>
<p class="content">'தமிழகத்தில் மூன்றில் ஒரு பங்கு விளைச்சல் தருபவை டெல்டா பகுதிகள். இந்த நிலத்தில் 6 ஆயிரம் அடி ஆழத்துக்கு, 2 ஆயிரம் குழிகள் தோண்டப்படவுள்ளன. உயிர் ஆதாரமான நிலத்தடி நீரை வெளியேற்றி, ரசாயனக் கலவையை உள்ளே செலுத்தி பாறைகளைப் பிளந்து மீத்தேன் வாயு எடுக்கப்படவிருக்கிறது. ரசாயனக் கழிவுகள் நிலத்தில் கொட்டப்பட இருக்கின்றன. இந்த ரசாயனங்கள் கதிர்வீச்சுத் தன்மை கொண்டவை. இதை முறையாகப் பாதுகாக்க வழிமுறைகள் உள்ளன. ஆனால், தெருவில் கழிவுநீர்க் குழாய்களையே சரிசெய்ய முடியாத நம்முடைய அரசாங்கம், இதையெல்லாம் செய்யுமா?' என்ற கேள்விகளை எழுப்பும் இந்த ஆவணப்படம்,</p>
<p style="text-align: center"><img alt="" width="372" height="288" src="http://www.vikatan.com/pasumai/2014/06/zjblzt/images/pv08b.jpg"></p>
<p class="content">'ஒரு குழியிலிருந்து மீத்தேன் எடுக்க, 4 டி.எம்.சி. தண்ணீர் தேவைப்படுகிறது. இதை வைத்து, 40 லட்சம் மக்களுக்கு ஓர் ஆண்டு முழுவதும் தினமும் 5 குடம் தண்ணீர் வழங்கலாம். இந்த அளவு தண்ணீர், காவிரியிலிருந்து மட்டுமல்லாமல் தமிழகத்தின் எல்லா நதிகளிலிருந்தும் எடுக்கப்படும். இப்படி 2 ஆயிரம் குழிகளுக்கு 40 வருடங்களில் எவ்வளவு தண்ணீர் தேவை என்று எண்ணிப் பாருங்கள்!' என்று <img alt="" align="left" width="97" height="136" src="http://www.vikatan.com/pasumai/2014/06/zjblzt/images/pv08a.jpg">நம்மை அச்சத்தில் ஆழ்த்துகிறது.</p>
<p class="content">'இத்திட்டம் செயல்படுத்தப்பட்டால், மண் மலடாகும். நீர் அமிலமாகும். நன்னீரை கனவில்கூட நினைத்துப் பார்க்க முடியாத நிலை ஏற்படும். மொத்தத்தில், இது காவிரி டெல்டா பகுதி மட்டுமல்லாமல், மொத்த தமிழகத்தையும் பாலைவனமாக்கும் திட்டம்' என இந்தக் குறும்படம் சொல்லும் தகவல்கள் ஒவ் வொன்றும் அதிர்ச்சி ரகம்.  </p>
<p class="content">ஆவணப்படத்தின் இயக்குனரான மே-17 இயக்கத்தைச் சேர்ந்த சரவணன் தங்கப்பா பேசும்போது, ''மீத்தேன் எடுக்கத் திட்டமிடப்பட்டுள்ள பகுதிகளில் ஏற்பட்டுள்ள பாதிப்புகளை வீடியோ பதிவு செய்யச் சென்றபோது அதிகாரிகளிடமிருந்து கடுமையான எதிர்ப்புகள் வந்தன. அதையும் மீறி, 9 மாதங்களாக கடும் பணியாற்றி, இதை வெளியிட்டி ருக்கிறோம்'' என்று சொன் னார்!</p>
<p class="content">ஆட்சியாளர்கள் ஆவன செயவார்களா?!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நீங்கள் கேட்டவை : தாய்லாந்து 'இனிப்புப் புளி’,  தமிழ்நாட்டில் வளருமா? </div>
<div class="subtitle1">படங்கள்: கே.குணசீலன், எஸ்.சாய்தர்மராஜ் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"> <span style="color: #993300">புறா பாண்டி </span></p>
<p class="content"><span style="color: #800080">''எங்கள் வீட்டில் 8 ஆண்டுகள் வயது கொண்ட பலா மரம் உள்ளது. அதில் 100 காய்கள் வரை காய்க்கின்றது. முதிர்ந்த பிறகு பழத்தைப் பார்த்தால், கொழகொழவென இருக்கிறது. என்ன காரணம்?'' </span></p>
<p style="text-align: right"><span style="color: #993300">- கணேசன், திருவையாறு. </span></p>
<p class="content"><strong><span style="color: #808000">பலா சாகுபடியில் அனுபவம் கொண்ட சிவகங்கை மாவட்டத்தைச் சேர்ந்த ஆபிரகாம் பதில் சொல்கிறார். </span></strong></p>
<p style="text-align: center"><strong><span style="color: #808000"><img alt="" width="350" height="472" src="http://www.vikatan.com/pasumai/2014/06/zjblzt/images/pv21e.jpg"></span></strong></p>
<p class="content">''எங்கள் தோட்டத்திலும் இப்படி ஒரு மரம் இருந்தது. அந்த மரத்தில், நிறைய காய்கள் இருக்கும். ஆனால், அனைத்தும் உதிர்ந்துவிடும். சில காய்கள் பழுத்தாலும் சாப்பிட முடியாது. ஓங்கி வளர்ந்து நிற்கும் மரத்தை வெட்டவும் மனம் வரவில்லை. நிறைய பேரிடம் ஆலோசனை கேட்டேன். அப்போதுதான், தமிழ்நாடு வேளாண் பல்கலைக்கழகத்தைச் சேர்ந்த விஞ்ஞானி ஒருவர் சரியான தீர்வைச் சொன்னார். அதாவது, காய்கள் உதிர்வதற்கும், பழங்களில் சுவையில்லாமல் போவதற்கும் <img border="0" hspace="8" alt="" vspace="8" align="left" width="96" height="126" src="http://www.vikatan.com/pasumai/2014/06/zjblzt/images/pv21d.jpg">நுண்ணூட்டச் சத்துக் குறைபாடுகள்தான் காரணம். பெரும்பாலும், காப்பர் சத்துக் குறைபாடுதான் இதற்கு முக்கிய காரணம். இதைப் போக்க, காப்பர்-சல்பேட் என்ற நுண்ணூட்டக் கலவையை மரங்களுக்குக் கொடுத்தால் போதும் என்றார்.</p>
<p class="content">காப்பர் கலவை 10 கிராம் அளவுக்கு எடுத்து, 10 லிட்டர் தண்ணீரில் கலந்து வேர் அருகில் ஊற்றினேன். என்ன ஆச்சர்யம், அடுத்த பருவத்தில், பலா மரம் காய்த்து குலுங்கியது. சுவையான பலா பழங்களை அந்த மரத்தில் இருந்து, அறுவடை செய்து வருகிறோம். காப்பர் கலவை ரசாயனம் என்பதால், அதைத் தொடர்ந்து பயன்படுத்த விருப்பம் இல்லை. ஆகையால், இயற்கையில் என்ன தீர்வு என்று விசாரிக்கும்போது, துத்திச் செடியில் காப்பர் சத்துக்கள் உள்ளதாகத் தெரிந்தது. இப்போது, துத்தி இலைகளை மட்க வைத்து, மரங்களுக்கு உரமாகக் கொடுக்கிறேன். நீங்களும், இந்த நுட்பங்களைப் பயன்படுத்திப் பாருங்கள்.''</p>
<p class="content"><strong>தொடர்புக்கு, செல்போன்: 98431-85444. </strong></p>
<hr>
<p class="content"><span style="color: #800080">''பால் பண்ணையுடன், விரால் மீன் வளர்க்க விரும்புகிறேன். இதற்கான பயிற்சிகள் எங்கு கிடைக்கும்?'' </span></p>
<p style="text-align: right"><span style="color: #993300">- இ. சிலம்பரசன், மேல்நேத்தப்பாக்கம். </span></p>
<p class="content"><span style="color: #808000">''பொன்னேரி, மீன் வளத் தொழில்நுட்ப நிலையத்தின் விஞ்ஞானி முனைவர். ராவணேஸ்வரன் பதில் சொல்கிறார். </span></p>
<p class="content"><img alt="" align="left" width="130" height="158" src="http://www.vikatan.com/pasumai/2014/06/zjblzt/images/pv21c.jpg">''விரால் மீன் வளர்ப்பில் ஈடுபட விரும்புபவர்கள் ஒரு விஷயத்தைப் புரிந்துகொள்ள வேண்டும். விரால் வகை மீன்களுக்கு நீரில் நீந்திச் செல்ல அதிக இடவசதி தேவை. அதனால், பண்ணையில் வெட்டப்படும் செயற்கைக் குளங்களில் விரால் மீன்களின் வளர்ச்சி குறைவாகத்தான் இருக்கும். ஆனால், ஏரி, குளங்களில் வளர்க்கும்போது கூடுதல் எடை கிடைக்கும்.</p>
<p class="content">விரால் மீன்கள், தீவனமாக புழுக்கள் மற்றும் உயிருள்ள மீன்களையே சாப்பிடும் குணம் கொண்டவை. இயற்கை நீர் நிலைகளில், சிறிய ரக மீன்கள், தலைப்பிரட்டை, பூச்சி, புழுக்கள் அதிகமாக இருக்கும். அதனால், வாய்ப்புக் கிடைத்தால், இயற்கை நீர் நிலைகளில் விரால் மீன்களை வளர்த்து, நல்ல லாபம் எடுக்க முடியும்.</p>
<p class="content">செயற்கைக் குளத்தில்தான் வளர்க்க முடியும் என்றால், சில தொழில்நுட்பங்களைக் கட்டாயம் கடைப்பிடிக்க வேண்டியிருக்கும். குளத்தில் ஜிலேப்பியா இன மீன் குஞ்சுகளை விட்டு, இரண்டு மாதங்கள் வளர்த்த பிறகு விரால் மீன் குஞ்சுகளைவிட வேண்டும்.</p>
<p style="text-align: center"><img alt="" width="500" height="361" src="http://www.vikatan.com/pasumai/2014/06/zjblzt/images/pv21b.jpg"></p>
<p class="content">தன்னைவிட, சிறிய அளவில் உள்ள மீன்களைத்தான் விரால் உண்ணும். ஜிலேப்பியா மீன்கள் குஞ்சு பொரிக்க பொரிக்க, அது விரால்களுக்கு நல்ல தீவனமாக அமையும். தவிர, குளத்தில் நான்கு பக்கங்களிலும் தண்ணீர் மட்டத்திலிருந்து ஓர் அடி உயரத்துக்கு மேல், 100 வாட்ஸ் மின்சார பல்புகளை இரவில் எரியவிட வேண்டும். தோட்டத்தில் சுற்றித்திரியும் பூச்சிகள், மின்சார விளக்கு மூலம் கவர்ந்து இழுக்கப்பட்டு பல்பு மீது மோதி, தண்ணீரில் விழும். இவற்றையும் விரால் மீன்கள் உண்டு வாழும். மாடுகள் மூலம் கிடைக்கும் சாணத்தில் இருந்து மண்புழு உரம் தயாரிக்கலாம். உரத்தைப் பயிர்களுக்கும், மண்புழுக்களை விரால் மீன்களுக்கும் தீவனமாகக் கொடுக்கலாம்.</p>
<p class="content">எங்கள் ஆராய்ச்சி மையத்தில் விரால் மீன் வளர்ப்பு மட்டுமல்லாமல், பலவிதமான பயிற்சிகள் நடத்தப்படுகின்றன. மே 27-29-ம் தேதி வரை  வெள்ளை விரால் வளர்ப்பு, ஜூன் 10-12 தேதி வரை அலங்கார மீன் வளர்ப்பு, ஜூன் 24-26-ம் தேதி வரை ஜிலேப்பியா மீன் வளர்ப்புத் தொழில் நுட்பங்கள்... பயிற்சிகள் நடத்தப்படுகின்றன. பண்ணைப் பார்வையிடல், பயிற்சிக் கையேடு, சான்றிதழ், தங்குமிட வசதி ஆகியவை வழங்கப்படும். கட்டணம் <img id="rupee_symbol" alt="" width="7" height="10" src="http://www.vikatan.com/images/rupee_symbol.png"> 500 மட்டும்.''</p>
<p style="text-align: right"><strong>தொடர்புக்கு, தொலைபேசி: 044-27991566. </strong><br>
செல்போன்: 94446-94845.</p>
<hr>
<p class="content"> </p>
<p class="content"><span style="color: #800080">''தாய்லாந்து நாட்டில் வளரும் 'இனிப்புப் புளி’, தமிழ்நாட்டில் வளருமா? இதன் கன்றுகள் எங்கு கிடைக்கும்?'' </span></p>
<p style="text-align: right"><span style="color: #993300">- ஆ.கே. சுதா, கோயம்புத்தூர். </span></p>
<p class="content"><span style="color: #808000">கோயம்புத்தூர், வன மரபியல் மற்றும் மரப்பெருக்கு நிறுவனத்தில், இனிப்புப் புளி சம்பந்தமாக ஆராய்ச்சி செய்து வரும் விஞ்ஞானி முனைவர். அ. மாயவேல் பதில் சொல்கிறார். </span></p>
<p class="content">''தாய்லாந்து நாட்டில் வளரும் இனிப்புப் புளி மரம், தமிழ்நாட்டிலும் வளரும். ஆனால், தாய்லாந்து நாட்டு அரசு, அதன் கன்றுகளை வெளிநாடுகளுக்குக் கொடுப்பதில்லை. காரணம், மற்ற நாடுகளில் இனிப்புப் புளி சாகுபடி பரவினால், விலை வீழ்ச்சி அடையும் என்று பயப்படுகிறார்கள். இதனால், நம் நாட்டில் இனிப்புப் புளி ரகங்கள் உள்ளதா என்று ஆய்வு செய்தோம்.</p>
<p class="content">அழியும் நிலையில் இருந்த இனிப்புப் புளி மரங்களைக் கண்டறிந்தோம். நமது இனிப்புப் புளியில் 49% இனிப்புப் தன்மை (சாதாரண புளி 19% இனிப்புத் தன்மை கொண்டது) உள்ளது. இதை வெறுமே சாப்பிட்டாலும் சுவையாக இருக்கும். சமையலுக்குப் பயன்படுத்தினாலும் நன்றாக இருக்கும். ஆனால், தாய்லாந்து புளியில் 64% இனிப்புத் தன்மை உள்ளது. இதை சாப்பிட மட்டுமே பயன்படுத்தலாம். சமையலுக்கு சரிவராது. நமது இனிப்புப் புளி மரக்கன்றுகளை கடந்த ஆண்டு வரை, நாங்கள் உற்பத்தி செய்து இலவசமாகவே, விவசாயிகளுக்குக் கொடுத்து வந்தோம். தற்போது, கையிருப்பில் கன்றுகள் இல்லை. தேவைப்படுபவர்கள் பதிவு செய்து வைத்தால், எதிர்காலத்தில் கிடைக்க வாய்ப்பிருக்கிறது''</p>
<p style="text-align: right"><strong>தொடர்புக்கு, தொலைபேசி: 0422-2484162.</strong></p>
<p style="text-align: center"><strong><img width="600" height="118" alt="" src="http://www.vikatan.com/pasumai/2014/06/zjblzt/images/pv21a.jpg"></strong></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மீத்தேன் எமன் - குணசேகரன்கள் செய்த தவறென்ன? </div>
<div class="subtitle1">கு. ராமகிருஷ்ணன் ஓவியம்: செந்தில் படங்கள்: கே. குணசீலன் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #800080">போராட்டம் </span></p>
<p class="content"> 'அமைதியான, ஆரோக்கியமான, பாதுகாப்பான வாழ்வை வாரி வழங்கும் வள்ளல் என்ற உங்கள் பெருமையெல்லாம், இப்போது காற்றில் பறக்கிறது..</p>
<p class="content">கிராமங்களில் வாழ்வதே பெரும் ஆபத்தானது என மக்கள் அஞ்சுகிறார்கள்...</p>
<p class="content">உங்களை நம்பி வாழும் மக்களின் உடைமைகளுக்கும் உயிருக்கும் உத்தரவாதம் இல்லை...</p>
<p class="content">கோரக்கரங்களைக் கொண்ட ராட்சதத் தொழில்பூதங்கள், கிராமங்களுக்குள்தான் ஆட்டம் போடும்...</p>
<p class="content">ஊருக்கு இளிச்சவாயன் பிள்ளையார்கோவில் ஆண்டி என்பது போல், அரசுக்கு நீங்கள்தானே இளிச்சவாயர்கள்...</p>
<p class="content">ஆனால், நகரங்களாகிய எங்கள் மீது அரசுக்கு நேசம் அதிகம்...</p>
<p class="content">எங்கள் எல்லைக்குள் வாழும் மக்கள்தான் எல்லா வசதிகளும் பெற்று, எந்த அச்சுறுத்தலும் இன்றி இன்பமாக வாழ்கிறார்கள்’</p>
<p style="text-align: center"><img alt="" width="500" height="768" src="http://www.vikatan.com/pasumai/2014/06/zjblzt/images/pv56a.jpg"></p>
<p class="content">-இழிந்த நிலைக்குத் தள்ளப்பட்டிருக்கும் கிராமங்களைப் பார்த்து ஆணவத்தோடும் ஏளனத்தோடும் நகரங்கள் பேசினால், இப்படித்தான் இருக்கும்!</p>
<p class="content">நாட்டின் நாடித்துடிப்பு, இதயத்துடிப்பு, முதுகெலும்பு... என்றெல்லாம் ஆஹா... ஓஹோ... என வண்ணமயமான வார்த்தைகளால் வர்ணிக்கப்படும் கிராமங்களை, துள்ளத்துடிக்க படுகொலை செய்யும் நம்முடைய அரசாங்கங்களின் முகமூடியைக் கிழித்தெறிகின்றன அல்லவா... இந்த வரிகள்!</p>
<p class="content">நகர்ப்புறங்களோடு ஒப்பிடும்போது, கிராமப்புற மக்களை ஆட்சியாளர்கள் எப்போதுமே அலட்சியப் பார்வையுடன்தான் அணுகுகிறார்கள். கல்வி, மருத்துவம், மின்சாரம் உள்ளிட்ட அனைத்து அடிப்படை வசதிகளுமே கிராம மக்களுக்கு அரைகுறையாக அளிக்கப்படும் அவல நிலைதான் இதுவரை இருந்தது. தற்போது... இது அபாயக்கட்டத்தையும் தாண்டிச் செல்ல ஆரம்பித்துவிட்டது.  </p>
<p class="content">'எப்போது வேண்டுமானாலும் தன்னுடைய நிலம் அபகரிக்கப்படலாம் அல்லது பாழாக்கப்படலாம்’ என்கிற பதைபதைப்போடு... ஒவ்வொரு விவசாயியும் வாழ வேண்டிய நெருக்கடியான நிலை தீவிரமடைந்து வருகிறது. ஆபத்தான தொழில்கள் எப்போது வேண்டுமானாலும் கிராமத்துக்குள் வரக்கூடும்... நீரோடும் காற்றோடும் நச்சு கலக்கக்கூடும்... மக்களின் இயல்பு வாழ்க்கை சுக்குநூறாகத் தகர்க்கப்படலாம் என்பதற்கான முகாந்திரம், மேக மூட்டமாய் சூழ்ந்து நிற்கின்றன.</p>
<p style="text-align: center"><img alt="" width="379" height="224" src="http://www.vikatan.com/pasumai/2014/06/zjblzt/images/pv56c.jpg"></p>
<p class="content">நகரங்களில் தனியாருக்குச் சொந்தமான ஒரு அடி இடத்தைக் கூட, அரசாங்கத்தால் அவ்வளவு எளிதில் எடுத்துவிட முடியாது. பெரும்பாலும் அதுபோன்ற முயற்சிகளில்கூட அதிகாரிகள் ஈடுபடுவதில்லை. இன்னும் சொல்லப்போனால்... தனி நபர்களாலும், தனியார் நிறுவனங்களாலும்தான் நகர்ப்புறங்களில் உள்ள அரசு நிலங்கள் ஆக்கிரமிக்கப்பட்டுள்ளன. அவற்றை மீட்பதற்கான முயற்சிகளில்கூட அரசு அதிகாரிகள் ஈடுபடுவதில்லை. கிராமப்புறங்களிலோ... முற்றிலும் மாறுபட்ட அநீதியான நிலையே நீடிக்கிறது. 'கட்டாய ஆர்ஜிதம்’ என்கிற பெயரில், விவசாயிகளின் நிலங்களை அரசே அபகரித்துக் கொள்கிறது. இப்படி இஷ்டம்போல காவிரிப் படுகை கிராமங்களில் உள்ள விளைநிலங்களில் மத்திய அரசின் ஓ.என்.ஜி.சி. நிறுவனம் பெட்ரோல் கிணறுகள் அமைத்ததால், நிலத்தையும் வாழ்க்கையையும் இழந்த விவசாயிகளின் எண்ணிக்கை ஏராளம்.</p>
<p class="content">இதற்கு உயிர் சாட்சியாக ஒலிக்கிறது... தஞ்சாவூர் மாவட்டம், பட்டுக்கோட்டை அருகே உள்ள சங்கரநாதகுடிகாடு கிராமத்தைச் சேர்ந்த விவசாயி குணசேகரனின் கண்ணீர் கதறல்.</p>
<p class="content">''95-ம் வருஷம்னு நினைக்கிறேன். அது பொங்கல் சமயம். என்னோட ரெண்டு ஏக்கர் நிலத்துல செழிப்பா நெல்லு விளைஞ்சிருந்துச்சி. ஓ.என்.ஜி.சி. அதிகாரிகள் ஜீப்பை ஓட்டிக்கிட்டே வயலுக்குள்ள வந்து, நிலத்தை அளந்தாங்க. அதுல பெரும்பாலான அதிகாரிகள் இந்திக்காரங்க. 'அய்யா... விளைஞ்சி நிக்கற பயிரெல்லாம் நாசமா போகுதே...'னு எவ்வளவோ கெஞ்சிப் பார்த்தும், தடுக்க முடியல.</p>
<p class="content"><img alt="" align="left" width="129" height="188" src="http://www.vikatan.com/pasumai/2014/06/zjblzt/images/pv56d.jpg">ஜீப்புங்க ஓடினதுலயே பாதிப் பயிர்கள் அழிஞ்சி போனதைத் தாங்கிக்க முடியாம நான் துடிச்சிட்டிருக்க... இதைத் தொடர்ந்து நடந்தது, கொடுமை யிலும் கொடுமை. எங்க நிலமே ஒரேயடியா கையைவிட்டுப் போயிடுச்சி. இந்த ஊர்ல பெட்ரோல் கிணறு தோண்ட, 80 டன் எடை கொண்ட மெஷினைக் கொண்டு வந்தாங்க. அதுமாதிரி ரெண்டு, மூணு மெஷின் வந்துட்டுப் போச்சி. அதை சாதாரணமா வயல்ல கொண்டு வந்தா, மண்ணுக்குள்ள புதைஞ்சிடுங்கறதால, அஞ்சடி உயரத்துக்கு கருங்கல் கப்பிகளை நிலம் முழுக்க பரவலா நிரப்பி, மண்ணைப் போட்டு நிரவினாங்க. என்னோட ரெண்டு ஏக்கர் நிலம் முழுசும் சமாதி போல மாறிடுச்சி. சுத்தி 20 ஏக்கர் நிலத்தையும் இதேமாதிரி கல்லறை ஆக்கிட்டாங்க.</p>
<p class="content">அந்த சமயம் எங்க பகுதிகள்ல மூணு போகம் சாகுபடி நடந்துக்கிட்டு இருந்ததால, அதை கணக்கு பண்ணி, ஏக்கருக்கு ஒரு வருஷத்துக்கு அஞ்சாயிரம் ரூபாய்னு மூணு வருஷத்துக்கு பணம் கொடுத்தாங்க. 'இந்த நிலங்களை மூணு வருசம் வரைக்கும்தான் பயன்படுத்துவோம். அதுக்குப் பிறகு, நிலத்தைச் சுத்தப்படுத்தி கொடுத்துடுவோம். பழையபடி விவசாயம் செஞ்சிக்கலாம்'னு சொல்லித்தான் ஆரம்பிச்சாங்க. ஆனா, சொன்னபடி நடந்துக்காம, அப்படியே விட்டுட்டுப் போயிட்டாங்க. நிலம் மொத்தமும் அழுத்தமா இறுகிப்போனதால... சீர்படுத்தறதுக்கு லட்சக்கணக்கான ரூபாய் செலவாகும்னு சொல்லிட்டாங்க. இவங்க கொடுத்தது... மூணு வருஷத்துக்கு 15 ஆயிரம் ரூபாய்தான். பயிர் வைக்க முடியாததால, இந்த மூணு வருஷமும் நாங்க பிச்சைக்காரங்களாதான் நின்னோம். இந்த லட்சணத்துல லட்சக்கணக்கான ரூபாய்க்கு எங்க போறது. அதனால, நிலத்தை அப்படியே போட்டுட்டோம். 25 வருஷமா, இந்தப் பகுதி முழுக்கவே கருவைக் காடாத்தான் கிடக்கு.</p>
<p class="content">பரணி வடிகால் ஆத்துல வந்துக்கிட்டிருந்த தண்ணியும் ஓ.என்.ஜி.சி.காரங்க பண்ணின வேலைகளால நாசமா போயிடுச்சி. கிட்டத்தட்ட 40 ஏக்கர் நிலத்துக்கு பாசனம் இல்ல. நிலமெல்லாம் மேடானதால, தண்ணீர் வடிய முடியாம, மழைக்காலத்துல ஊருக்குள்ள வெள்ளம் புகுந்துடுது. நாங்க எல்லாருமே சிறு, குறு விவசாயிகள். நிலம் கையை விட்டுப் போனதால, வட்டிக்கு கடன் வாங்கி, வெளிநாடு போயி, கூலித் தொழிலாளியா வேலை பார்த்தேன். அதுவும் சரியா அமையல. திரும்பி வந்து, ரொம்பவே சிரமப்பட்டுக்கிட்டு இருக்கேன்''</p>
<p class="content">-குணசேகரனின் கதறல், என் ஈரக்குலையை நடுங்க வைக்கிறது.</p>
<p class="content">வெளிநாட்டு வேலை, சொகுசான வாழ்க்கை என்று பறந்து போகாமல்... இருக்கும் கொஞ்ச நஞ்ச நிலங்களில் படாதபாடுபட்டு விவசாயம் செய்து, இந்த நாட்டின் உணவு உற்பத்தியைத் தொடர்ந்து உறுதிப்படுத்திக் கொண்டிருப்பதுதான் இந்த குணசேகரன்கள் செய்யும் தவறா?!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மரத்தடி மாநாடு : கோடை மழை... கவனம் வாழை! </div>
<div class="subtitle1"></div>
<div class="content" style="border-top:1px solid #DDD;">
<p style="text-align: right"> <span style="color: #800080">ஓவியம்: ஹரன் </span></p>
<p class="content">கோடை மழை பெய்தவுடன் உழவு செய்வதற்காக காலையிலேயே தோட்டத்துக்கு வந்துவிட்டார், 'ஏரோட்டி’ ஏகாம்பரம். ஒரு சுற்று வியாபாரத்தை முடித்துவிட்டு, 'காய்கறி’ கண்ணம்மாவும் வந்து சேர... இருவரும் அங்கிருந்த மாமரங்களில் பழங்களைப் பறித்துக் கொண்டிருந்தனர். சிறிது நேரத்தில் 'வாத்தியார்’ வெள்ளைச்சாமி தோட்டத்துக்குள் நுழைய...</p>
<p class="content">''என்னங்கய்யா இவ்ளோ லேட்?'' என குரல் கொடுத்தார், காய்கறி.</p>
<p class="content">''வழக்கம்போல பென்ஷன் விஷயம்தான். கவர்ன்மென்ட் ஆபீஸ்னாலே, தொட்டதுக்கெல்லாம் லஞ்சம்னு ஆகிப்போச்சு. பென்ஷன் வாங்குறவங்க எல்லாம், வருஷா வருஷம் கருவூலத்துக்குப் போய்... இன்னமும் உயிரோடதான் இருக்கோம்கிறதுக்காக அங்க இருக்குற பதிவேட்டுல கையெழுத்துப் போடணும். பத்து நிமிஷத்துல முடிக்க வேண்டிய வேலை. இருந்தாலும், காசு வாங்கணுங்கிறதுக்காகவே என்னைக் காத்திருக்க வெச்சி, பேருக்கு ரெண்டு கேள்வியைக் கேட்டுட்டு, காசைப் பிடுங்கறாய்ங்க. 'இந்தியன்' படத்துல, 'மத்த நாடுகள்ல கடமையை மீறுறதுக்கு லஞ்சம் வாங்குவாங்க. ஆனா, இந்தியாவுல, கடமையைச் செய்றதுக்கே லஞ்சம் வாங்கறாங்க’னு கமல்ஹாசன் ஒரு வசனம் பேசுவார். அது நூத்துக்கு நூறு சரியா இருக்கு'' என்ற வாத்தியார்,</p>
<p class="content">''அது கிடக்கட்டும்... நம்ம விஷயத்துக்கு வருவோம்' என்றபடியே மரத்தடியில் துண்டை விரித்து அமர்ந்தார். ஏரோட்டியும், காய்கறியும் கூடவே அமர்ந்துகொள்ள, ஆரம்பமானது அன்றைய மாநாடு.</p>
<p class="content">''ஏதோ அப்பப்ப மழை பெய்ஞ்சு வெப்பம் தணியுது. இந்த மழை, விவசாயிகளுக்கும் நல்லதுதானே'' என்றார், காய்கறி.</p>
<p class="content">''உண்மைதான்'' என்று ஆமோதித்த வாத்தியார்,</p>
<p style="text-align: center"><img width="400" height="524" alt="" src="http://www.vikatan.com/pasumai/2014/06/zjblzt/images/pv52a.jpg"></p>
<p class="content">''மழை பெய்றது நல்லதுன்னாலும்... வாழை விவசாயிகள் சில தொழில்நுட்பங்களைக் கடைபிடிச்சாதான் நஷ்டத்தைத் தவிர்க்க முடியும்னு திருச்சியில இருக்குற தேசிய வாழை ஆராய்ச்சி மைய விஞ்ஞானிகள் சொல்லியிருக்காங்க. அதாவது, 'வாழைத் தோப்புக்குள்ள தண்ணி தேங்கினா... அதை வெளியேத்துற மாதிரி வடிகால் அமைக்கணும். மழை அடிச்சி ஊத்தி, தொடர்ந்து தண்ணி ஓடிக்கிட்டே இருந்தா... அதிகபட்சமா 72 மணி நேரம் வரைக்கும் மரங்கள் தாங்கும். தேங்கியிருக்குற தண்ணியா இருந்தா... அதிகபட்சம் 48 மணி நேரம்தான் மரங்கள் தாங்கும். அதுக்கு மேல தண்ணி இருந்தா, வாழை மரங்களோட வேர்கள் பாதிப்படையும். அதனால, காற்றோட்டம் குறைஞ்சி... வேர்ல சுவாசம் பாதிக்கப்பட்டு, மண்ணுல இருக்கற ஊட்டச்சத்தை உறிஞ்ச முடியாம போயிடும். அப்படிப்பட்ட சூழல்ல மரங்களோட வளர்ச்சியும் மகசூலும் பாதிச்சி, தரமில்லாத பழம்தான் விளையும்.</p>
<p class="content">நீர் தேங்குற தோப்புல, வாழை இலைகள் மஞ்சள் நிறத்துக்கு மாறி பழுத்துடும். அதோட, நூற்புழுக்கள் தாக்கி வாடல் நோய் வர்றதுக்குமான வாய்ப்புகளும் அதிகரிக்கும். மரத்தோட உறுதித்தன்மை பாதிச்சி... சின்ன காத்துக்கே மரம் சாஞ்சிடும். அதனால, வடிகால் ரொம்ப அவசியம். மழைநீர் ஓடுறதால மண்ணுல இருக்குற ஊட்டச்சத்துகளும் கரைஞ்சி வெளியேறுறதுக்கு வாய்ப்பு இருக்கு. அதனால மழை நின்னதும், தேவையான உரங்களைக் கொடுத்து... மரத்தோட வேர்கள் பாதிக்காத அளவுக்கு மண்ணைக் கிளறி காற்றோட்டத்தை அதிகப்படுத்தணும்’னு விஞ்ஞானிகள் சொல்லியிருக்காங்க. ஆக... மழை பெய்யறப்போ கவனமா இருந்துக்கோங்க'' என்றார்.</p>
<p class="content">''ஆமா, இங்க உழவுக்கே மழையைக் காணோம். இதுல தேங்குற அளவு மழைக்கு எங்க போறது?'' என்று ஏரோட்டி நக்கலடிக்க.</p>
<p class="content">''இது ஒரு முன்னெச்சரிக்கைதானய்யா. இப்போதான் எப்போ... என்ன நடக்கும்னே தெரியமாட்டேங்குதே. நல்ல விஷயத்தைச் சொன்னா அதை ஏத்துக்கணும். இது கோடை மழைக்கு மட்டுமில்லை. எப்போ மழை பெய்ஞ்சாலும் பொருந்தும்'' என்றார், வாத்தியார்.</p>
<p class="content">''பெரியவங்க சொன்னா... சரினு கேளுய்யா'' என்று ஏரோட்டியின் தலையில் குட்டு வைத்த காய்கறி, கூடையில் இருந்து, அன்னாசிப் பழத்தை எடுத்து, துண்டுபோட்டு இருவருக்கும் கொடுத்தார்.</p>
<p class="content">''அய்யோ... இது சூடு. நமக்கு வேணாம்'' என ஏரோட்டி ஒதுங்க...</p>
<p class="content">''அப்படியெல்லாம் கிடையாதுய்யா... எந்த சீசன்ல எந்தப் பழம் விளையுதோ... அந்த சீசன்ல அதையெல்லாம் கட்டாயம் சாப்பிடணும். கோடை காலத்துலதான் மா விளையும். மாம்பழம்கூட சூடுதான். அதுக்காக சாப்பிடாம இருக்குறோமா? ஒவ்வொரு பருவத்துலயும் விளையுற பழங்கள்ல அந்தந்த காலகட்டத்துல மனிதர்களுக்கும், மத்த உயிரினங்களுக்கும் தேவையான முக்கியமான சத்துக்களோடதான் இருக்கும். இதுதான் இயற்கையோட ஏற்பாடு. அதனால அதை ஒதுக்காம சாப்பிடணும். எதையும் அளவா சாப்பிட்டா... எந்தக் கெடுதலும் செய்யாது'' என்றார், வாத்தியார்.</p>
<p class="content">உடனே, அன்னாசிப் பழத்தை சாப்பிட ஆரம்பித்த ஏரோட்டி, ''தேனி, ஆண்டிப்பட்டி, மயிலாடும்பாறை, சின்னமனூர் ஊராட்சி ஒன்றியங்கள்ல வறட்சியைச் சமாளிக்கறதுக்காக விவசாயிகள் எல்லாம் சொட்டு நீர்ப்பாசனம் போட்டிருக்காங்க. பெரும்பாலான விவசாயிகள், நகை-நட்டுகள அடமானம் வெச்சும்... அண்டா, குண்டாக்களை வித்தும்தான் சொட்டு நீர்க்குழாய்களை வாங்கிப் போட்டிருக்காங்களாம். இந்த நிலைமையில இருக்குறப்போ, இந்தப் பகுதிகள்ல ஒரு கும்பல் புகுந்து சொட்டு நீர்க்குழாய்கள், மோட்டார்கள், வயர்களை குறி வெச்சி, திருடிட்டு இருக்குதாம். ஒரு வாரத்துல மட்டும் கிட்டத்தட்ட 10 லட்சம் ரூபாய் மதிப்புக்கு திருடு போயிருக்குதாம். இதுபத்தி கண்டமனூர் போலீஸ் ஸ்டேஷன்ல புகார் செஞ்சும் நடவடிக்கை இல்லை. அதனால விவசாயிகளே குழுவா சேந்து, மாத்தி மாத்தி காவல் இருக்காங்களாம்...'' என்றார்.</p>
<p class="content">''பரவாயில்லையே... இதுக்கு ஏதாச்சும் பலன் உண்டா?'' என்று சுவாரஸ்யம் பொங்கக் கேட்டார் காய்கறி.</p>
<p class="content">தொடர்ந்த ஏரோட்டி, ''விவசாயிகள் ரோந்து போனப்போ, மூணு பேர் கொண்ட கும்பல், ஒரு சரக்கு வேன்ல வந்து, சொட்டு நீர்க் குழாய்களைத் திருடிட்டு போயிருக்காங்க. பின்னாடியே விவசாயிகள் தொடர்ந்து போனப்போ, திருட்டு சாமான்களை ஒரு கடையில இறக்கி வெச்சத பார்த்துட்டு, சின்னமனூர் போலீஸ் ஸ்டேஷனுக்கு விவசாயிகள் தகவல் கொடுத்திருக்காங்க. அந்த மூணு பேரையும் பிடிச்சி கேஸ் போட்டிருக்கு போலீஸ். ஆனா, அந்தக் கும்பல்ல இருக்கற மத்த ஆட்களைப் பிடிக்கறதுக்கு எந்த நடவடிக்கையும் எடுக்கலையாம். திருட்டுக்குப் பயன்படுத்தின வண்டியையும் பறிமுதல் செய்யாம விட்டுட்டாங்களாம். 'போலீஸ்காரங்க திருடர்களுக்கு சாதகமா செயல்படுறாங்க’னு வருத்தத்துல இருக்காங்க, விவசாயிங்க'' என்று சொன்னார்.</p>
<p class="content">''எந்தக் காலத்துல அரசாங்க அதிகாரிகள் பாதிக்கப்பட்டவங்களுக்கு சாதகமா இருந்திருக்காங்க?'' என்று நொந்துகொண்ட காய்கறி,</p>
<p class="content">''காஞ்சிபுரம் மாவட்டம், வாலாஜாபாத் பக்கத்துல 'ஊத்துக்காடு’னு ஒரு ஊர் இருக்கு. இங்க ஆதிதிராவிடர் வகுப்பினருக்கு, இலவச வீட்டுமனை கொடுக்கறதுக்காக எட்டு விவசாயிகள்கிட்ட நாலரை ஏக்கர் நிலத்தை, 79-ம் வருஷம் கையகப்படுத்தினாங்க. இதுக்காக விவசாயிகளுக்கு இதுவரை இழப்பீடு கொடுக்கலையாம். கிட்டத்தட்ட 35 வருஷமா, கலெக்டர் ஆபீஸுக்கு அலைஞ்சிட்டு இருக்காங்களாம். இப்படித்தான் இருக்கு... அதிகாரிங்க லட்சணம்'' என்று சீறினார்.</p>
<p class="content">''அடப்பாவமே'' என்ற வாத்தியார்,</p>
<p class="content">''முக்கியமான விஷயம்யா...'' என்கிற பீடிகையுடன் ஒரு செய்தியைச் சொன்னார்.</p>
<p class="content">''சமீபத்துல வேளாண்மை அதிகாரிகள் எடுத்த கணக்கெடுப்புல... தமிழகத்தில் விவசாயம் செய்யற நிலப்பரப்பு படிப்படியாக குறைஞ்சிட்டே இருக்குறது, தெரிஞ்சி அதிர்ந்துட்டாங்களாம். முந்தின வருஷங்கள்ல 55 லட்சம் ஹெக்டேர்ல நடந்த சாகுபடி, 2012-13-ம் வருஷத்துல 43.33 லட்சம் ஹெக்டேர்னு குறைஞ்சிருக்கு. இதுவும், 2013-14-ம் வருஷத்துல, பாதியளவுக்குக் குறைஞ்சிடுச்சாம். அதாவது, மொத்தம் தமிழ்நாட்டுல இருக்குற 57.53 லட்சம் ஹெக்டேர்ல, 33.48 லட்சம் ஹெக்டேர் மானாவாரி நிலம். மழையே இல்லாம போனதால, மலைப்பிரதேசத்துல இருக்குற மானாவாரி நிலங்கள்லயும், கொஞ்சமா மழை கிடைச்ச நிலங்கள்லயும் மட்டும்தான் போன வருஷம் சாகுபடி நடந்திருக்கு. கிணறு, போர்வெல் எல்லாம் வறண்டு போனதால இறவைப் பாசன நிலங்கள்லயும் சாகுபடி குறைஞ்சி போயிடுச்சி. ஒவ்வொரு மாவட்டத்துலயும், கிட்டத்தட்ட 30 சதவிகிதத்துல இருந்து, 50 சதவிகிதம் வரை சாகுபடி குறைஞ்சிடுச்சாம். இந்த வருஷம் இதுவரைக்கும் மழைக்கான அறிகுறி இல்லாததால, பல விவசாயிகள் சாகுபடி முயற்சியில இறங்கவே இல்லை. பக்கத்து மாநிலங்கள்ல இருந்து அரிசி, பருப்பு எல்லாம் வந்துட்டு இருக்குறதால பெரிய அளவுல பாதிப்பு தெரியலையாம். ஆனா, இதே நிலைமை நீடிச்சா... அடுத்த வருஷமே உணவுப் பொருள் தட்டுப்பாடாகி, விபரீதமாகிடுமாம். அதனால, எல்லா பகுதிகள்லயும் இருக்குற தண்ணீரை வெச்சி சாகுபடியை ஆரம்பிக்க வைக்கறதுக்கான நடவடிக்கைகளை அரசாங்கம் எடுக்கப் போகுதாம். வானிலை அறிக்கைகளை வெச்சி, மழையைக் கணக்குப் பண்ணி மானாவாரி சாகுபடியையும் ஊக்கப்படுத்தப் போறாங்களாம்'' என்றார், வாத்தியார்.</p>
<p class="content">அதிர்ச்சி விலகாமல் கேட்டுக் கொண்டிருந்த காய்கறி, ''என்னத்த நடவடிக்கை எடுத்து என்ன பண்ண? உருப்படியா எதுவும் நடக்கப்போறது கிடையாது'' என்று அங்கலாய்த்துக் கொண்டே கூடையைத் தூக்க, அன்றைய மாநாடு முடிவுக்கு வந்தது.</p>
<hr>
<p style="text-align: center"><span style="color: #993300">நீர் மேலாண்மையில் முன்னோடி... </span></p>
<p class="content">விருதுநகர் மாவட்டம், வத்திராயிருப்பில்... மதுரை 'நாணல் நண்பர்கள் குழு’ சார்பில் 'உழவர்களைத் தேடி..’ என்ற விழா நடைபெற்றது. அதில், விருதுநகர் மாவட்டத்தைச் சேர்ந்த 12 இயற்கை விவசாயிகளைப் பாராட்டி சான்றிதழ்கள் வழங்கப்பட்டன. இதில் பேசிய இயற்கை வேளாண் முன்னோடி விவசாயி பாமயன், ''இந்தியாவில் புறக்கணிக்கப்பட்ட தொழில் விவசாயம்தான். கடந்த 20 ஆண்டுகளாக உலகம் முழுவதுமே மரபு, சூழ்நிலை மற்றும் பன்மயத்தன்மையில் பெரிய மாற்றம் ஏற்பட்டுள்ளது. நமது நாட்டு பாரம்பரியக் கலாசாரங்கள், உணவுப் பழக்க வழக்கங்கள் செத்துப் போய் ஃபாஸ்ட் ஃபுட் கலாசாரம் அதிகமாகப் பரவியுள்ளது.</p>
<p style="text-align: center"><img width="228" height="126" alt="" src="http://www.vikatan.com/pasumai/2014/06/zjblzt/images/pv52b.jpg"></p>
<p class="content">'உலகத்தின் சர்க்கரைக் கிண்ணம்’ என்று அழைக்கப்படும் கியூபா, 90% படிப்பாளிகள் நிறைந்த நாடு. அங்கே, இயற்கை விவசாயத்தைப் பற்றிய ஆலோசனைக் கூட்டங்களில் விவசாயிகளை முதல் வரிசையிலும், விஞ்ஞானிகளை இரண்டாவது வரிசையிலும்தான் உட்கார வைத்து ஆலோசனை நடத்துகிறார்கள். அந்த அளவுக்கு விவசாயிகள் மதிக்கப்படுகிறார்கள். தமிழ்நாட்டில் ஐவகை நிலங்களான குறிஞ்சி, முல்லை, மருதம், நெய்தல் மற்றும் பாலை நிலங்களில் பண்டையத் தமிழர்கள் சிறப்பான வகையில் விவசாயம் செய்தார்கள். கல்லணை கட்டிய தொழில்நுட்பத்தைப் பார்த்து, ஆங்கிலேயர்கள் ஆச்சர்யப்பட்டனர். நீர் மேலாண்மை நுட்பத்தில் தமிழ்நாடு முன்னோடியாக இருந்துள்ளது'' என்றார்.</p>
<p style="text-align: right"><span style="color: #993300">- இ. கார்த்திகேயன், <br>
படம்: ஆர்.எம். முத்துராஜ் </span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தண்டோரா </div>
<div class="subtitle1">பசுமைக் குழு </div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #800080">காளான் வளர்ப்பு! </span></p>
<p class="content">காஞ்சிபுரம் மாவட்டம், காட்டுப்பாக்கம் வேளாண் அறிவியல் நிலையத்தில் ஜூன் 3-ம் தேதி காளான் வளர்ப்பு; 4-ம் தேதி மாடித் தோட்டம் அமைத்தல்; 6-ம் தேதி தென்னையில் ஒருங்கிணைந்தப் பாதுகாப்பு முறைகள்; 11-ம் தேதி முயல் வளர்ப்பு; 13-ம் தேதி தீவனப் பயிர்களில் விதை உற்பத்தித் தொழில்நுட்பங்கள்;</p>
<p class="content">17-ம் தேதி மக்காச்சோள சாகுபடித் தொழில்நுட்பங்கள்; 18 மற்றும் 19-ம் தேதிகளில் மசாலா பொடி தயாரித்தல்; 25-ம் தேதி மண்புழு உர உற்பத்தித் தொழில்நுட்பங்கள் ஆகிய பயிற்சிகள் நடைபெற உள்ளன. முன்பதிவு செய்துகொள்ளவும்.</p>
<p style="text-align: center"><img alt="" width="600" height="466" src="http://www.vikatan.com/pasumai/2014/06/zjblzt/images/nav04b.jpg"></p>
<p class="content">தொடர்புக்கு, பேராசிரியர் மற்றும் தலைவர், வேளாண் அறிவியல் நிலையம், (எஸ்.ஆர்.எம். பல்கலைக்கழகம் அருகில்) காட்டுப்பாக்கம்-603203, காஞ்சிபுரம் மாவட்டம்</p>
<p style="text-align: right"><strong>தொலைபேசி: 044-27452371 </strong></p>
<hr>
<p style="text-align: center"><span style="color: #800080">நோய் மேலாண்மை! </span></p>
<p class="content">தஞ்சாவூர், பிஎம்டி வேளாண் அறிவியல் நிலையத்தில், மே 27-ம் தேதி இயந்திர நெல் சாகுபடித் தொழில்நுட்பங்கள்; 29-ம் தேதி கால்நடைகளில் நோய் மேலாண்மை ஆகிய பயிற்சிகள் நடைபெற உள்ளன. முன்பதிவு செய்து கொள்ளவும்.</p>
<p class="content">தொடர்புக்கு,</p>
<p class="content">ஒருங்கிணைப்பாளர்,<br>
பிஎம்டி வேளாண் அறிவியல் நிலையம்,<br>
உசிலம்பட்டி கிராமம், மனையேரிப்பட்டி (பிபிஒ), செங்கிப்பட்டி - 613402<br>
தஞ்சாவூர் மாவட்டம்<br>
தொலைபேசி: 04362-293565</p>
<hr>
<p style="text-align: center"><span style="color: #800080">மானாவாரித் தொழில்நுட்பம்! </span></p>
<p class="content">விருதுநகர் மாவட்டம், ராஜபாளையம் அருகே உள்ள தேவதானம் கிராமத்தில் ஜுன் 1-ம் தேதி மானாவாரி உழவர் தொழில்நுட்பப் பயிற்சி நடைபெற உள்ளது. குறைந்த மழை நீரைக் கொண்டு சிறுதானியங்கள், எண்ணெய்வித்துப் பயிர்களை மானாவாரி நிலங்களில் பயிர் செய்வது குறித்து முன்னோடி விவசாயிகள் பயிற்சி அளிக்க உள்ளார்கள். பயிற்சியில் கலந்துகொள்பவர்களுக்கு தேநீர், மதிய உணவு வழங்கப்படும். முன்பதிவு அவசியம்.</p>
<p class="content">தொடர்புக்கு:<br>
தென்னக வேளாண்மை மற்றும் ஊரக அபிவிருத்தி நிறுவனம், விருதுநகர்.<br>
செல்போன்: 91593-19411  </p>
<hr>
<p style="text-align: center"><img alt="" width="600" height="237" src="http://www.vikatan.com/pasumai/2014/06/zjblzt/images/nav04a.jpg"></p>
<p style="text-align: center"><span style="color: #800080">சம்பங்கி மலர் சாகுபடி! </span></p>
<p class="content">அரியலூர் மாவட்டம், சோழன்மாதேவி கிரீடு வேளாண் அறிவியல் நிலையத்தில் ஜூன் 11-ம் தேதி சிறுதானிய சாகுபடி மற்றும் மதிப்புக்கூட்டப்பட்ட பொருட்கள் தயாரித்தல்; 16-ம் தேதி விஞ்ஞான முறையில் சம்பங்கி மலர் சாகுபடித் தொழில்நுட்பங்கள்; 19-ம் தேதி தீவனப் பயிர்கள் சாகுபடித் தொழில்நுட்பம்; 24-ம் தேதி காய்கறி பயிர் சாகுபடியில் ஒருங்கிணைந்தப் பயிர் பாதுகாப்பு; 26-ம் தேதி பயிர் சாகுபடியில் இயற்கை வேளாண் தொழில்நுட்பங்கள் ஆகிய பயிற்சிகள் நடைபெற உள்ளன. முன்பதிவு செய்துகொள்ளவும்.</p>
<p class="content">தொடர்புக்கு,<br>
செல்போன்: 96559-26547</p>
<hr>
<p style="text-align: center"><span style="color: #800080">நெல் திருவிழா! </span></p>
<p class="content">திருவாரூர் மாவட்டம், ஆதிரெங்கம் கிராமத்தில் கிரியேட் அமைப்பு தனது இயற்கை விவசாயப் பயிற்சிப் பண்ணையில் மே 30, 31-ம் தேதிகளில் நெல் திருவிழாவை நடத்துகிறது. விழாவில் கலந்துகொள்ளும் விவசாயிகளுக்கு, 2 கிலோ பாரம்பரிய விதைநெல், குறிப்பேடு, கையேடு வழங்கப்படும். இரண்டு நாட்களுக்கும் தங்கு மிடம், உணவு, மூலிகைத் தேநீர் வழங்கப்படும். நுழைவுக் கட்டணம் <img id="rupee_symbol" alt="" width="7" height="10" src="http://www.vikatan.com/images/rupee_symbol.png"> 100 மட்டும். முன்பதிவு அவசியம்.</p>
<p class="content">தொடர்புக்கு,<br>
தொலைபேசி: 04369-220954,<br>
செல்போன்: 98426-07609</p>
<hr>
<p class="content">'தண்டோரா' பகுதியில் இடம்பெறும் நிகழ்ச்சிகளில் கடைசி நேர மாறுதல்கள் ஏற்படலாம். எனவே, சம்பந்தப்பட்ட நிறுவனங்கள், அமைப்புகள் ஆகியவற்றிடம் நிகழ்ச்சி குறித்தத் தகவல்களை தொலைபேசி அல்லது செல்போன் வாயிலாக, முன்கூட்டியே உறுதிசெய்த பின், பயண ஏற்பாடுகளைச் செய்யவும்.  </p>
<p style="text-align: right"><span style="color: #808000">- ஆசிரியர்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கார்ட்டூன் !</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img width="600" height="345" alt="" src="http://www.vikatan.com/pasumai/2014/06/zjblzt/images/pv66a.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மண்புழு மன்னாரு </div>
<div class="subtitle1">எந்த இடத்தில் கிணறு தோண்டலாம்? </div>
<div class="subtitle2">ஓவியம்: ஹரன் </div>
<div class="subtitle3"></div>
<div class="content" style="border-top:1px solid #DDD;">
<p class="content"> </p>
<p style="text-align: right"><span style="color: #800080">மாத்தி யோசி </span></p>
<p class="content"> </p>
<p class="content"> </p>
<p class="content">'தொள்ளாயிரம் அடி போர் போட்டோம்.... ஆயிரம் அடி போர் போட்டோம்... ஆனா, தண்ணி கிடைக்கலை’ங்கறதுதான் எங்க பார்த்தாலும் பேச்சா இருக்கு. ஆனா, 'கிணறு வெட்டினோம். தண்ணி இல்லை’னு சொல்றதைக் கேட்கறது அரிதா இருக்கும். காரணம், போர் போடற மாதிரி, கிணறு வெட்டுற சமாச்சாரம் அத்தனை ஈஸியா இருக்காது. கிணறு வெட்டுற வேலை ஒரு கூட்டுமுயற்சி. மாசக்கணக்குல வேலை செய்யணும். பத்து பேருக்கு மேல வேலை செய்யணும். சின்ன தவறு நடந்தாலும், ஒட்டுமொத்த வேலையும், வீணாகிடும். அதனால, கிணறு வெட்டுறதுக்கு முன்ன பல முன்னேற்பாடுங்க நடக்கும்.</p>
<p class="content">நம்ம முன்னோருங்க அதுக்கு பல சூத்திரங்களைச் சொல்லி வெச்சிருக்காங்க. அந்த சூத்திரப்படி கவனிச்சி கிணறு தோண்டினா... நிச்சயம் நல்ல கிணறு அமையும்னு சொல்றாங்க. இந்த வறட்சியான நேரத்துல, இப்படி ஒரு விஷயத்தை எல்லாரும் தெரிஞ்சி வெச்சிக்கிறது நல்லதுதானே!</p>
<p class="content">கிணறு தோண்டறதுக்காக நீங்க தேர்வு செய்திருக்கிற இடத்துல பல வகையான பசுமையான புல்லுங்க முளைச்சிருந்தா... அந்த இடத்தை விட்டுப்புடாதீங்க. அதுதான் சரியான இடம். ஏன்னா, இப்படி பசுமையான புல் உள்ள இடத்துல குறைந்த ஆழத்துல தண்ணி கிடைக்குமாம். சரி, தண்ணி கிடைச்சிருது. நல்ல சுவையான தண்ணியா இருந்தாத்தானே, பயிரும் நல்லா வளரும். ஆடு, மாடுங்களுக்கும், மனுஷன்களுக்கும் தாகத்தைத் தணிக்கும்.</p>
<p style="text-align: center"><img width="600" height="469" alt="" src="http://www.vikatan.com/pasumai/2014/06/zjblzt/images/pv32a.jpg"></p>
<p class="content">ஆக, 'சுவையான தண்ணி அந்த இடத்துல கிடைக்குமா?’னு பார்க்க அடுத்த கட்டமா ஒரு வேலை செய்யுங்க. அரை கிலோ நவதானியத்தை ரவை மாதிரி உடைச்சி, கிணறு தோண்டப்போற இடத்துல முதல் நாள் சாயங்காலம் தூவி விடுங்க. மறுநாள் காலையில பார்த்தா, அந்த இடத்துல எறும்புங்க மொய்ச்சிட்டு இருக்கும். அங்க சுவையான தண்ணி இருந்தா, எல்லா எறும்புகளும் அங்கயே புத்து உருவாக்கி, உள்ள போய் தானியத்தை சேகரிக்கும். அந்த இடத்துல கிணறு தோண்டிட வேண்டியதுதான். அங்க நல்ல தண்ணி இல்லைனா... நவதானிய ரவையை எடுத்துக்கிட்டு, தண்ணி இருக்கற இடம் நோக்கி, எறும்புங்க பயணம் செய்யும். அந்த இடத்தைக் கண்டுபிடிச்சி, அங்க கிணறு வெட்டலாம். இதெல்லாம் நம்ம முன்னோருங்க கடைப்பிடிச்ச தொழில்நுட்பங்கள்தான்.</p>
<p class="content">சரி, நல்லத் தண்ணி கிடைச்சிடுச்சி, கோடை காலத்துலகூட வற்றாத தண்ணி அங்க கிடைக்குமா?</p>
<p class="content">கிணறு தோண்ட முடிவு செஞ்ச இடத்துல பால் மாட்டை மேய விடுங்க. மாடு வெளியே வராதபடி, சுத்திலும் அடைச்சிடுங்க. கொஞ்ச நேரம் புல்லை மேஞ்சிட்டு, ஒரு இடத்துல படுத்து ஓய்வு எடுக்கும். எந்த இடத்துல, குளிர் நீரோட்டம் இருக்கோ, அங்கதான் மாடுங்க படுக்கும். மனுஷனைவிட மாடுங்களுக்கு இயற்கையைப் புரிஞ்சி நடக்குற பழக்கம் உண்டு. இப்படி ஐந்து நாளைக்கு தினமும், ஒரே இடத்துல பால் மாடு படுத்து, அசை போட்டுச்சினா... அந்த இடத்தைக் குறிச்சி வெச்சிடுங்க. அங்க கோடையிலும்கூட குறைவில்லாம தண்ணி கிடைக்குமாம்!</p>
<p class="content">இந்த விஷயங்களை எல்லாம் கவனிச்சி செய்தா, நிச்சயம் வற்றாத நீருற்று உள்ள கிணறு அமைக்க முடியும்.</p>
<p class="content">ஆடு, மாடுங்ககிட்ட இருந்து மனுஷங்க படிக்க வேண்டிய பாடம்... எவ்வளவோ இருக்கு. பெரிய பெரிய ஞானிங்கள்லாம்கூட இப்படி பாடம்படிச்சிதான் உருவாகியிருக்காங்க. ஒரு தடவை, இமயமலை அடிவாரத்துல இருக்கிற, ஆசிரமத்துக்குப் போயிருந்தேன். சகல வசதியோட இருந்த அந்த ஆசிரமத்துல, சுவையான உணவுகள இலையில பரிமாறியிருந்தாங்க. சாதாரண சாப்பாடு இல்ல... அறுசுவை விருந்து. அந்த ஆசிரம வழக்கப்படி, தலைமைச் சாமியார் வந்து சாப்பிட்ட பிறகுதான், எல்லாரும் சாப்பிடணும்னு சொன்னாங்க. கொஞ்ச நேரத்துல வந்து சேர்ந்த சாமியார், 'இப்போது எல்லோரும், மனிதர்களைப் போல சாப்பிட போகிறீர்களா... அல்லது ஆடு, மாடுகளைப் போல சாப்பிட போகிறீர்களா?’னு கேட்டாரு.</p>
<p class="content">பந்தியில இருந்த ஒருத்தர் எழுந்து, 'மனுஷங்க மாதிரிதானே சாப்பிடுவோம் சாமீ... இதுல கேக்கறதுக்கு என்ன இருக்கு?’னு சொன்னாரு.</p>
<p class="content">'விஷயம் இருக்கிறது'னு சொன்ன சாமியார், 'ஆடு, மாடு... போன்ற விலங்குகள் எப்போதும் அளவுக்கு மீறி உண்பதில்லை. சுவையான மக்காச்சோளம் இருக்கிறது, அருமையான பசுந்தீவனம் இருக்கிறது என்று அவை ஒரு போதும், கூடுதலாக ஒருவாய்கூட சாப்பிடுவதில்லை. அதனால்தான், அவற்றுக்கு சர்க்கரை, ரத்தக்கொதிப்பு..... என்று எந்த நோய் நொடியும் வருவதில்லை. ஆகையால், நாம் எல்லோரும் ஆடு, மாடுகளைப் போல சாப்பிட்டு ஆரோக்கியமாக இருப்போம்’னு அருமையான வாழ்க்கைப் பாடத்தைச் சுட்டிக்காட்டினாரு.</p>
<p class="content">சரியான சங்கதிதானே!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பசுமை சந்தை</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><a href="http://www.vikatan.com/pasumai/2014/06/zjblzt/images/pv39_1.jpg"><img alt="Click To Enlarge" width="400" height="521" src="http://www.vikatan.com/pasumai/2014/06/zjblzt/images/pv39_2.jpg"></a></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ விகடன்...</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img width="600" height="814" alt="" src="http://www.vikatan.com/pasumai/2014/06/zjblzt/images/pv12a.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே...</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://www.vikatan.com/pasumai/2014/06/zjblzt/images/pv06a.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நம்மாழ்வாரின் இனியெல்லாம் இயற்கையே !</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://www.vikatan.com/pasumai/2014/06/zjblzt/images/pv18a.jpg"></p>
<p class="content"> </p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
