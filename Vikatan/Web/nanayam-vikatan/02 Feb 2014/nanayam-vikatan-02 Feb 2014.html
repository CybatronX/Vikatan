	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அறிவிப்பு போதாது; கண்காணிப்பும் வேண்டும்! </div>
<div class="subtitle1"></div>
<div class="content" style="border-top:1px solid #DDD;">
<p style="text-align: right"><span style="color: #800080">ஹலோ வாசகர்களே..! </span></p>
<p class="content">2005-க்கு முன்பு அச்சிடப்பட்ட, ஆண்டுக் குறிக்கப்படாத ரூபாய் நோட்டுகள் திரும்ப வாங்கப்படும் என மத்திய ரிசர்வ் வங்கி எடுத்திருக்கும் முடிவை நாம் நிச்சயமாக வரவேற்றாகவேண்டும். ஆர்பிஐ-ன் இந்த அறிவிப்பின் நோக்கம் கள்ள நோட்டுகளை ஒழிப்பதும், கறுப்புப் பணத்தைப் புழக்கத்தில் வராதபடிக்குத் தடுப்பதும் என்று தெரிகிறது. ரிசர்வ் வங்கியின் இந்த நடவடிக்கை வெற்றி பெற்றால் மூன்றரை லட்சம் கோடிக்குமேல் ரூபாய் நோட்டுகள் முடக்கப்படும் என்று சொல்கிறார்கள்.</p>
<p class="content">மத்திய ரிசர்வ் வங்கி இப்படி ஓர் அறிவிப்பை மட்டும் வெளியிட்டுவிட்டு சும்மா இருந்துவிடக்கூடாது. காரணம், இந்த அறிவிப்பானது அடுத்தச் சில மாதங்களில் பாரதூரமான விளைவுகளை ஏற்படுத்த வாய்ப்புகள் உண்டு. பல நூறு கோடி ரூபாய் கறுப்புப் பணம் வைத்திருப்பவர்கள், ஆண்டுக் குறிப்பிடப்படாத ரூபாய் வைத்திருக்கும்பட்சத்தில், அதை வங்கியில் மாற்றுவதற்குப் பதிலாக ரியல் எஸ்டேட், தங்கம் முதலியவற்றில் முதலீடு செய்யலாம். இதனால் ரியல் எஸ்டேட் மற்றும் தங்கத்தின் விலை அடுத்தச் சில மாதங்களில் பெரிய அளவில் உயருவதற்கு வாய்ப்புண்டு. எனவே, 30 லட்சம் ரூபாய்க்குமேல் உள்ள சொத்து மாற்றங்களை மட்டுமே வருமான வரித் துறையினர் கவனிக்காமல், 10 லட்சம் ரூபாய்க்கும்மேல் உள்ள சொத்து மாற்றங்களையும் கவனிக்கவேண்டும்.</p>
<p style="text-align: center"><img alt="" src="http://cdnw.vikatan.com/nanayam/2014/02/njzlzm/images/nav06a.jpg"></p>
<p class="content">விரைவில் வரவிருக்கும் பொதுத் தேர்தலையட்டி இந்த அறிவிப்பு வந்துள்ளது சில சர்ச்சைகளைக் <img alt="" align="left" width="93" height="116" src="http://cdnw.vikatan.com/nanayam/2014/02/njzlzm/images/nav06b.jpg">கிளப்பியுள்ளது. ஒருசில அரசியல் கட்சிகளுக்கு வரும் நன்கொடைகளைத் தடுப்பதற்காக இப்படிச் செய்யப்பட்டு இருக்கலாம் எனச் சிலர் கருதினாலும், சுயஅதிகாரம் படைத்த ரிசர்வ் வங்கியின் நோக்கம் கள்ள நோட்டுகளையும் கறுப்புப் பணத்தையும் ஒழிப்பதுதான் என்று நம்பலாம். எனவே, அதிரடித் தேர்தல் செலவுகளைத் தேர்தல் கமிஷன் மூலம் கண்காணிக்கத் தேவையான நடவடிக்கைகளை மத்திய ரிசர்வ் வங்கி எடுக்கவேண்டும்.</p>
<p class="content">எல்லாவற்றுக்கும் மேலாக, இது ஒரு பொதுமன்னிப்புத் திட்டம் இல்லை என்பதைத் தெளிவாக எடுத்துச் சொல்லி, ஆண்டுக் குறிக்கப்படாத ரூபாய் நோட்டுகளை அதிகளவில் மாற்ற வங்கிக்கு வருகிறவர்களை வருமான வரித் துறையின் கண்காணிப்பின் கீழ் கொண்டுவர வேண்டும். இந்த விஷயத்தில் இந்திய மக்களின் நலனை மட்டுமே கருத்தில்கொண்டு மத்திய ரிசர்வ் வங்கிச் செயல்படும் என்று நம்புவோமாக!</p>
<p style="text-align: right"><strong><span style="color: #808000">- ஆசிரியர்.</span></strong></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே...</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" width="328" height="849" src="http://cdnw.vikatan.com/nanayam/2014/02/njzlzm/images/nav04.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அள்ளித் தரும் டிவிடெண்ட் பங்குகள்! </div>
<div class="subtitle1">அசத்தல் லாபத்துக்கு பெஸ்ட் சாய்ஸ்... </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #993300">பங்குச் சந்தையில் நல்ல வருமானம் பார்க்க நினைத்தால், அதிகமாக டிவிடெண்ட் வழங்கிவரும் பங்குகளைத் தேர்ந்தெடுத்து முதலீடு செய்யலாம். </span></p>
<p class="content">இந்த ஜனவரி மாதத்தை 'டிவிடெண்ட் காலம்’ என்று சொல்லலாம். பங்குச் சந்தையில் பட்டியலிடப்பட்ட பல நிறுவனங்கள் இடைக்கால டிவிடெண்டை அறிவித்த வண்ணம் உள்ளன. தொலைக்காட்சி நிகழ்ச்சிகளிலும், நிதிச் சம்பந்தமான இதழ்களிலும் 'டிவிடெண்ட் யீல்டு’ என்ற வார்த்தை அதிகம் பயன்படுத்தப் படுகின்றன.</p>
<p class="content">அண்மை ஆண்டுகளில் இந்தியப் பங்குச் சந்தை அதிக ஏற்றஇறக்கத்தைக் கண்டுள்ளது. பங்கின் விலைப் பெரிதாக உயர்ந்து லாபம் தரவில்லை என்றாலும், பல நிறுவனங்கள் அதிக டிவிடெண்ட் வழங்குவதன் மூலம் முதலீட்டாளர்களுக்கு நல்ல லாபம் கொடுத்து வருகின்றன.</p>
<p class="content">தொடர்ந்து நல்ல டிவிடெண்ட் தந்துகொண்டிருக்கும் பங்குகளில் முதலீடு செய்வதில் இரண்டு நன்மைகள் இருக்கின்றன. ஒன்று, பங்கின் விலை உயர்வு மூலம் கிடைக்கும் லாபம். அடுத்தது, வரி இல்லா டிவிடெண்ட் வருமானம். அந்தவகையில் பங்குச் சந்தையில் ஓரளவுக்கு நல்ல வருமானம் பார்க்க நினைத்தால், அதிகமாக டிவிடெண்ட் வழங்கிவரும் பங்குகளைத் தேர்ந்தெடுத்து முதலீடு செய்யலாம்.</p>
<p class="content">அதற்குமுன், பங்குச் சந்தை புதிய முதலீட்டாளர்களுக்கு டிவிடெண்ட் குறித்துப் பலவித சந்தேகங்கள் இருக்கலாம். அந்தச் சந்தேகங்களை முதலில் தெளிவுபடுத்திக்கொள்வோம்.</p>
<p style="text-align: center"><img alt="" width="428" height="425" src="http://cdnw.vikatan.com/nanayam/2014/02/njzlzm/images/nav10b.jpg"></p>
<p style="text-align: center"><span style="color: #800080">மூன்று வகை..! </span></p>
<p class="content">ஒரு நிறுவனம் ஈட்டும் லாபத்தை மூன்று வகைகளில் உபயோகப்படுத்தும்.</p>
<p class="content">1. லாபம் அனைத்தையும் தான் செய்யும் தொழிலின் விரிவாக்கப் பணிகளுக்கோ அல்லது கடனைக் குறைப்பதற்கோ அல்லது வேறு நிறுவனங்களை கையகப்படுத்து வதற்கோ உபயோகிக்கலாம்.</p>
<p class="content">2. லாபத்தின் ஒரு பகுதியை டிவிடெண்டாகப் பங்குதாரர்களுக்கு வழங்கலாம்.</p>
<p class="content">3. அல்லது மேலே கூறிய இரண்டையும் செய்யலாம்.</p>
<p class="content">டிவிடெண்ட் என்பது ஒரு நிறுவனம், தான் ஈட்டும் லாபத்தின் ஒரு பகுதியை மொத்தப் பங்குதாரர்களுக்குப் பணமாகப் பிரித்து வழங்குவது.</p>
<p style="text-align: center"><span style="color: #800080">செபியின் அறிவுறுத்தல்..! </span></p>
<p style="text-align: center"><img alt="" width="400" height="303" src="http://cdnw.vikatan.com/nanayam/2014/02/njzlzm/images/nav10c.jpg"></p>
<p class="content">பொதுவாக, இந்த டிவிடெண்ட் தொகையை இத்தனை சதவிகிதம் என்று அறிவிப்பார்கள். ஒரு பங்கின் மீதான டிவிடெண்ட் தொகை என்பது பங்கின் முக மதிப்புக்கு வழங்கப்படுவதாகும். இங்கேயும் பலவிதக் குழப்பங்கள்; ஏனென்றால் ஒவ்வொரு நிறுவனமும், ஒவ்வொரு முக மதிப்பில் பங்குகளை வைத்திருக்கின்றன. மேலும், சில நிறுவனங்கள் பங்குகள் மீதான வர்த்தகம் அதிகரிக்கவேண்டும் என்பதற்காகத் தொடர்ந்து முக மதிப்பைக் குறைத்துவரும் அல்லது பங்கைப் பிரிக்கும் (Stock Split) வேலைகளில் ஈடுபடுகின்றன. எனவே, தற்போது நிறுவனங்கள் ஒரு பங்கின் மீதான டிவிடெண்ட் எவ்வளவு (Dividend Per Share)  என்று தெளிவாக அறிவிக்க வேண்டும் என்று செபி அறிவுறுத்தி உள்ளது.</p>
<p style="text-align: center"><span style="color: #800080">புக் - குளோஸர் தேதிகள்! </span></p>
<p class="content"><img alt="" align="left" width="130" height="224" src="http://cdnw.vikatan.com/nanayam/2014/02/njzlzm/images/nav10e.jpg">பங்குச் சந்தையில் பட்டியலிடப் பட்ட ஒவ்வொரு நிறுவனமும் தங்கள் நிறுவனத்தின் பங்குதாரர்களின் தகவல்களைச் சரிசெய்து கொள்வதற் காகவும் தாங்கள் வழங்கும் டிவிடெண்ட், போனஸ் மற்றும் உரிமைப் பங்குகள் பெறுவதற்குத் தகுதியான பங்குதாரர்களைத் தீர்மானிக்கவும் மற்றும் பங்குதாரர்களின் வருடாந்திரக் கூட்ட தேதி குறித்து முடிவு செய்யவும் 'புக் குளோஸர்’ தேதிகளை அறிவிப் பார்கள். இதில் ஓர் ஆரம்பத் தேதியும் ஒரு முடிவுத் தேதியும் இருக்கும்.</p>
<p class="content">எடுத்துக்காட்டாக, ஒரு நிறுவனம் பிப்ரவரி 4-லிருந்து 11 வரை புக் குளோஸர் தேதிகளை அறிவித்தால், நம்முடைய ஆதாயங்கள் குறிப்பாக, டிவிடெண்ட் நமக்குக் கிடைக்கவேண்டுமானால் நாம் வாங்கும் பங்குகள் ஆரம்பத் தேதிக்கு முதல் நாளிலேயே அதாவது, பிப்ரவரி 3-ம் தேதியே நம்முடைய டீமேட் கணக்கில் வரவு வைக்கப்பட வேண்டும்.</p>
<p style="text-align: center"><span style="color: #800080">ரெக்கார்டு டேட்! </span></p>
<p class="content">ஒரு நிறுவனம், பங்குதாரர்களுக்குத் தாங்கள் வழங்கும் ஆதாயத்தைப் பெறுவதற்கு, குறிப்பாக, டிவிடெண்ட் பெறத் தகுதியானவர்களைத் தீர்மானிப்பதற்கு ஒரு தேதியை அறிவிக்கும். அதுதான் 'ரெக்கார்டு டேட்’ என்றழைக்கப்படும்.</p>
<p class="content">எடுத்துக்காட்டாக, ஒரு நிறுவனம் இடைக்கால டிவிடெண்ட் வழங்குவதற்கு பிப்ரவரி 4-ம் தேதியை ரெக்கார்டு தேதியாக அறிவிக்கிற தெனில், நாம் வாங்கும் பங்குகள் பிப்ரவரி 4-ம் தேதிக்குள் நம்முடைய டீமேட் கணக்கில் வரவு வைக்கப் பட்டிருக்கவேண்டும்.</p>
<p style="text-align: center"><span style="color: #800080">'எக்ஸ்-டேட்’(Ex-date)!</span></p>
<p class="content">இந்தத் தேதியை பங்குச் சந்தைகள் (Stock Exchange)  தீர்மானிக்கின்றன. எடுத்துக்காட்டாக, கும்மின்ஸ் இந்தியா (cummins india)  நிறுவனம் 15.2.2014-ம் தேதியை இடைக்கால டிவிடெண்ட் வழங்குவதற்கான ரெக்கார்டு தேதியாக அறிவித்திருக்கிறது. தேசிய பங்குச் சந்தை (National Stock Exchange) 13.2.2014 தேதியை இதற்கு 'எக்ஸ்-டேட்’ஆக அறிவித்திருக்கிறது. இதன் அர்த்தம் என்னவென்றால், 'எக்ஸ் டேட்’ மற்றும் அதற்குப் பின்னால் வாங்குபவர்களுக்கு அந்த நிறுவனம் வழங்கும் டிவிடெண்ட் ஆதாயம் கிடைக்காது.</p>
<p class="content">அதேமாதிரி 'எக்ஸ்-டேட்’-க்கு முன்னால் பங்குகளை விற்பவர்களும் நிறுவனங்களின் டிவிடெண்ட் ஆதாயத்தை உரிமை கொண்டாட முடியாது.</p>
<p style="text-align: center"><img alt="" width="500" height="224" src="http://cdnw.vikatan.com/nanayam/2014/02/njzlzm/images/nav10a.jpg"></p>
<p class="content">புக் குளோஸர் தேதி அல்லது ரெக்கார்டு தேதி மற்றும் என்ன ஆதாயங்கள் வழங்கப்படுவதற்காக அந்தத் தேதிகள் நிர்ணயம் செய்யப்பட்டுள்ளன போன்ற தகவல்களை நிறுவனங்கள் ஏழு நாட்களுக்கு முன்பாகப் பங்கு சந்தைகளுக்குத் தெரியப்படுத்தவேண்டும். ஆனால், அந்த டிவிடெண்ட் ஆதாய அளவு குறித்து முடிவெடுக்கும் இயக்குநர் குழுவின் கூட்டத் தேதியை (Board Meeting Date) இரண்டு தினங்களுக்கு முன்னால் தெரியப்படுத்தினால் போதுமானது. எடுத்துக்காட்டாக, கும்மின்ஸ் இந்தியாவின் ரெக்கார்டு தேதி மற்றும் 'எக்ஸ்-டேட்’களைப் பார்த்தோம். ஆனால், அவர்களின் இயக்குநர் குழுவின் கூட்டம் பிப்ரவரி 4-ல் நடக்க உள்ளது. அன்றுதான் அவர்கள் வழங்கப்பட வேண்டிய இடைக்கால டிவிடெண்ட் தொகை குறித்து முடிவெடுப்பார்கள்.</p>
<p class="content">சமீபத்தில் கோல் இந்தியா நிறுவனம் பிரத்யேக இடைக்கால டிவிடெண்டாக ஒரு பங்குக்கு ரூ.29 என்று அறிவித்தது. ஆனால், அந்த அறிவிப்பு எக்ஸ்-டேட்டுக்கு இரண்டு தினங்கள் முன்னர்தான் தெரிவித்தது. ரெக்கார்டு தேதிக்கும் முடிவு தெரிந்த தேதிக்கும் இடையில் இடைவெளி அதிகம் இருந்ததால் ஊக அடிப்படையில் வர்த்தகம் நடைபெற்று முடிவு தெரியும்போது விலை ஏறிவிட்டது. நிறைய முதலீட்டாளர்கள் எக்ஸ்-டேட்-ல் விலை இறங்கிவிடும் என்ற பயத்தின் காரணமாக வாங்காமல் விட்டுவிட்டார்கள். எதிர்பார்த்தபடி, எக்ஸ்-டேட்-ல் விலையும் சற்று அதிகமாகவே இறங்கிவிட்டது.</p>
<p class="content">'பங்கு டிவிடெண்ட்’ வருமானத்தை விரும்பும் வாசகர்களுக்கு வழிகாட்டும் விதமாக அட்டவணையில் அதிக டிவிடெண்ட் வழங்கும் பங்குகளின் பட்டியலைக் கொடுத்துள்ளோம். அந்தப் பங்குகளை எப்படித் தேர்வு செய்வது?</p>
<p style="text-align: center"><span style="color: #800080">அடிப்படைக் காரணங்கள்..! </span></p>
<p class="content">டிவிடெண்ட் அடிப்படையில் ஒரு நிறுவனத்தைத் தேர்வு செய்ய அடிப்படைக் காரணங்கள்...</p>
<p class="content">1. எல்லோராலும் ஓரளவு அறியப்பட்ட நிறுவனங்கள்.</p>
<p class="content">2. தொடர்ந்து 5 ஆண்டுகளாக டிவிடெண்ட் வழங்கிவரும் நிறுவனங்கள்.</p>
<p class="content">3. நியாயமான டிவிடெண்ட் யீல்டு.</p>
<p class="content">4. நியாயமான டிவிடெண்ட் கவர்.</p>
<p style="text-align: center"><span style="color: #800080">டிவிடெண்ட் யீல்டு: </span></p>
<p class="content">ஒரு பங்கின் மீதான டிவிடெண்ட் ரூபாய் 5. அந்தப் பங்கை ரூ.100-க்கு வாங்குகிறோம் எனில், நம் முதலீட்டின் மீதான வருமானம் என்ன என்பதே  டிவிடெண்ட் யீல்டு.</p>
<p class="content">டிவிடெண்ட் யீல்டு = ஒரு பங்கு டிவிடெண்ட் / சந்தை விலை ஙீ 100</p>
<p class="content">மேற்கூறிய எடுத்துக்காட்டில் = 5/100 X 100 அதாவது 5%</p>
<p class="content">ஒரு பங்கின் விலை குறையும்போது 'டிவிடெண்ட் யீல்டு’ அதிகரிக்கும். 'டிவிடெண்ட் யீல்டு’ மிக அதிகமாக இருந்தால், அந்த நிறுவனம் சிக்கல்களைச் சந்திக்கப்போகிறது என்று அர்த்தம். அந்த நிறுவனத்தில் பிரச்னை இருந்தால்தான் விலை அதிகமாக இறங்கும். மும்பை பங்குச் சந்தையின் ஒரு குறியீடான பிஎஸ்இ 500-ல் அங்கம் வகிக்கும் நிறுவனங்களின் சராசரி 'டிவிடெண்ட் யீல்டு’ 2%-லிருந்து 5% வரை.</p>
<p style="text-align: center"><img alt="" width="600" height="840" src="http://cdnw.vikatan.com/nanayam/2014/02/njzlzm/images/nav10d.jpg"></p>
<p style="text-align: center"><span style="color: #993300">சந்தை விலை ஜனவரி 22 நிலவரப்படி (தேசிய பங்குச் சந்தை)</span></p>
<p style="text-align: center"><span style="color: #800080">டிவிடெண்ட் கவர்! </span></p>
<p class="content">ஒரு நிறுவனம் அந்த ஆண்டுக்கான லாபத்திலிருந்து டிவிடெண்ட் வழங்கி இருக்கிறார்களா அல்லது தக்கவைத்து லாபத்திலிருந்து வழங்கியிருக்கிறார்களா என்பதை அறிந்துகொள்ள உதவும் விகிதம்தான் டிவிடெண்ட் கவர். இதை எளிமையாகக் கணக்கிடலாம்.</p>
<p class="content">டிவிடெண்ட் கவர் = ஒரு பங்கு வருவாய் / ஒரு பங்கு டிவிடெண்ட்.</p>
<p class="content">பொதுவாக, இந்த விகிதம் 2 அல்லது 3-ஆக இருந்தால் நல்லது. 1-க்குக் கீழ் இருந்தால் நிறுவனம் சிக்கலை சந்திக்கும் என்று பொருள்.</p>
<p class="content">டிவிடெண்ட் லாபத்துக்காகப் பங்குகளை வாங்குபவர்கள், அந்தப் பங்கின் தற்போதைய விலையைக் கவனிப்பது அவசியம். பங்கின் விலை மிக அதிகமாக அல்லது 52 வார உச்ச விலைக்கு அருகில் இருந்தால், விலையில் கரெக்ஷன் ஏற்படும்போது கவனித்து வாங்குவது லாபம் தரும்.</p>
<p class="content">(டிவிடெண்ட் சொல்லும் பாடங்கள் பற்றி அடுத்த இதழில் சொல்கிறேன்!)</p>
<p class="content">குறிப்பு: அட்டவணையில் தரப்பட்டுள்ள நிறுவனங்கள் இடைக்கால டிவிடெண்ட் வழங்குபவை. இந்தப் பட்டியலில் பொதுத்துறை வங்கிப் பங்குகள் இடம் பெறவில்லை. அவற்றின் வாராக்கடன் மிக அதிகம். தவிர, பெரும்பாலான வங்கிகள் இடைக்கால டிவிடெண்டை ஏற்கெனவே அறிவித்துவிட்டன.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பிசினஸ் நெருக்கடிகள்... சமாளிக்கும் உத்திகள்! </div>
<div class="subtitle1">செ.கார்த்திகேயன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #800080">நிறுவனத்துக்கு பிரச்னை என்றால் அதற்கு முழுப்பொறுப்பையும் நிறுவனத்தின் தலைவரே ஏற்று, தீர்வுகாண வேண்டும். </span></p>
<p class="content">அருணன் படித்து முடித்ததும் வங்கியில் கடன் வாங்கிச் சொந்தமாகத் தொழில் ஆரம்பித்தார். தொழில் ஆரம்பித்த நேரம் சிறப்பாக இருக்க, தொழிலில் லாபமும் நன்றாகவே கிடைத்தது. இரண்டு ஆண்டுகள் இப்படியே தொடர, மூன்றாவது ஆண்டில் அருணனுக்குப் போதாத காலம் பிறந்தது. தொழில் ரீதியாகப் பல நெருக்கடிகளைச் சந்திக்கவேண்டிய கட்டாயம் உருவானது.</p>
<p class="content">நிதி நெருக்கடி, ஊழியர்களுக்குச் சம்பளம் தரமுடியாமல் போனதால் தொழிலாளர்ப் பிரச்னை, உற்பத்திச் செய்யும் பொருட்களுக்கு வர்த்தகத்தில் போட்டிகள் எனப் பல பிரச்னைகள் அருணனை நெருக்க, இந்தச் சொந்தத் தொழிலே வேண்டாம் என்கிற முடிவெடுத்து, பிசினஸிலிருந்து விலகிவிடும் நிலைக்குப் போய்விட்டார்.</p>
<p class="content">வாழ்க்கையில் ஏதோ ஓர் உந்துதலில் சொந்தத் தொழில் செய்ய ஆரம்பிக் கிறவர்கள் பிற்பாடு ஏற்படும் பிரச்னைகளைச் சமாளிக்க முடியாமல் இதுமாதிரி திணறிவிடுகின்றனர்.</p>
<p class="content">தொழில் தொடங்குபவர்களுக்கு என்ன மாதிரியான நெருக்கடிகள் வரும்?, அதை எப்படிச் சமாளிக்க வேண்டும்?, அந்தச் சமயங்களில் எப்படிக் கவனமாகச் செயல்படவேண்டும்? என கார்ப்பரேட் கிளினிக் நிறுவனத்தின் சிஇஓ ராமகிருஷ்ணனிடம் கேட்டோம்.</p>
<p style="text-align: center"><img alt="" width="400" height="484" src="http://cdnw.vikatan.com/nanayam/2014/02/njzlzm/images/nav28b.jpg"></p>
<p style="text-align: center"><span style="color: #993300">பயந்து ஓடக்கூடாது!</span></p>
<p class="content">''பிரச்னைகளைச் சந்திக்காத மனிதனே இல்லை; பிரச்னைகள் இல்லாத தொழிலும் இல்லை. எந்தத் தொழிலாக இருந்தாலும் சரி, பிரச்னைகளைக் கண்டு பயந்து ஓடுவதைவிட, துணிச்சலாக எதிர்கொண்டு அதைத் தீர்ப்பவர் களால்தான் வெற்றிகரமான பிசினஸ்மேனாக இருக்கமுடியும். பிசினஸில் ஏற்படும் நெருக்கடிகளைச் சமாளித்துத் தீர்வு காண்பது ஒரு கலை. இதில் கைதேர்ந்தவர்கள்தான் சொந்தத் தொழிலில் நிலைத்துநிற்க முடியும்'' என்றவர், பிரச்னைகளைச் சமாளிக்கும் பல்வேறு வழிகளை விளக்கமாக எடுத்துச் சொன்னார்.</p>
<p style="text-align: center"><span style="color: #993300">நெருக்கடிகள் பலவிதம்!</span></p>
<p class="content">''ஒரு தொழில் நிறுவனத்துக்குப் பல வழிகளில் நெருக்கடி வரலாம். உதாரணமாக, ஒரு நிறுவனம் உற்பத்திச் செய்யும் பொருட்களைச் சந்தைப்படுத்தக்கூடாது என்று அரசாங்கம் சொல்லும்பட்சத்தில், அது அந்த நிறுவனத்துக்கு மிகப் பெரிய நெருக்கடியாகவே இருக்கும். இதைச் சமாளிக்கும்படியான பொருளாதாரம் அந்த நிறுவனத்துக்கு இல்லாதபட்சத்தில் திணறவேண்டிய சூழ்நிலை ஏற்படும்.  </p>
<p style="text-align: center"><img alt="" width="400" height="280" src="http://cdnw.vikatan.com/nanayam/2014/02/njzlzm/images/nav28a.jpg"></p>
<p class="content">அதேபோல, உற்பத்திச் செய்யும் பொருட்கள் மீது இன்ஷூரன்ஸ் எடுத்துக்கொள்ளாமல் இருந்து அந்தப் பொருட்களுக்குச் சேதம் ஏற்படும்பட்சத்தில் முழு நஷ்டத்தையும் நிறுவனமே ஏற்கவேண்டி இருக்கும். இந்தநேரத்தில் பதற்றம் கொள்ளாமல் அதனைத் தடுக்கும் முன்னெச்சரிக்கை நடவடிக்கையில் நிறுவனத்தின் முதலாளி கவனம் செலுத்தவேண்டும்.</p>
<p style="text-align: center"><span style="color: #993300">அஜாக்கிரதை மனநிலை!</span></p>
<p class="content"><img alt="" align="right" width="150" height="310" src="http://cdnw.vikatan.com/nanayam/2014/02/njzlzm/images/nav28c.jpg">இன்றைய சூழலில், பிசினஸ் ஆரம்பிப்பவர்களின் பொதுவான மனநிலை, 'பிரச்னை வந்தால் பார்த்துக்கொள்ளலாம்’ என்பதுதான். இப்படிப்பட்ட மனநிலையுடன் தொழில் தொடங்கவே கூடாது. சிறிய நிறுவனங்களை விரிவுபடுத்தும்போது, தேவையான நிதிக் கிடைக்காததால் நெருக்கடி ஏற்படுகிறது. சில நேரங்களில் திறமையான ஆட்கள் கிடைக்காததால் நெருக்கடி ஏற்படுகிறது. நிறுவனம் வேகமாக வளரும்போது வொர்க்கிங் கேப்பிட்டல் தேவையான அளவுக்குக் கிடைப்பதில்லை. ஊழியர்களுக்குத்  தேவையானதைச் செய்துதந்து அவர்களைத் திருப்திப்படுத்தாதபோது அவர்களால் நெருக்கடி வருகிறது. இப்படி ஒவ்வொருமுறை நெருக்கடி நேரும்போதும் அதைச் சரி செய்வதற்கான வழி தெரியாமல் தப்பும்தவறுமாக ஏதேதோ செய்து வெளிவரும் நிலையில்தான் பல நிறுவனங்களும் இருக்கின்றன.</p>
<p style="text-align: center"><span style="color: #993300">எப்படிச் சமாளிப்பது?</span></p>
<p class="content">பிசினஸில் ஏற்படும் நெருக்கடி யினால் பாதிக்கப்படாமல் இருக்க, நாம் எவ்வாறு தயாராக இருக்கவேண்டும் என்பதை இப்போது சொல்கிறேன்.</p>
<p class="content">பொதுவாக, நெருக்கடி வரும்போது பதறாமல் புத்திசாலித்தனமாகச் செயல்பட வேண்டும்.</p>
<p class="content">நிறுவனத்துக்கு பிரச்னை என்றால் அதற்கு முழுப்பொறுப்பையும் நிறுவனத்தின் தலைவரே ஏற்று, அதை எந்தக் கோணத்தில் அணுகினால் எளிதாகத் தீர்க்க முடியும் என்று சிந்திக்க வேண்டும். நிறுவனத்துடன் தொடர்புடைய அனைவரையும் ஒன்றிணைத்துப் பிரச்னையைச் சமாளிக்க வேண்டும். ஊழியர்கள் நிலைகுலைந்து போயிருந்தாலும் பிரச்னையை எளிதில் தீர்க்கமுடியும் என்கிற நம்பிக்கையைத் தரவேண்டும்.</p>
<p class="content">பிரச்னை எதனால் ஏற்பட்டது, அதற்கு என்ன காரணம் என்பது குறித்து அனைவருக்கும் ஆரம்பத்திலேயே  சொல்லிவிடுவது நல்லது.  </p>
<p style="text-align: center"><img alt="" width="407" height="222" src="http://cdnw.vikatan.com/nanayam/2014/02/njzlzm/images/nav28d.jpg"></p>
<p class="content">நிறுவனத்துக்கு நெருக்கடி என்றதும் முக்கியமாகக் கவனம் செலுத்தவேண்டியது, மனிதவளம் மற்றும் பணவளத்தில்தான். இந்த இரண்டையும் சரியான நேரத்தில் சரியாகப் பயன்படுத்தினால், ஒருவரால் எளிதாக நெருக்கடியைச் சமாளித்துவிட முடியும்.</p>
<p class="content">நெருக்கடி ஏற்படும்போது அதைக் களைவதற்கான கருத்துகள் அனைவரிடத்திலிருந்தும் பெற வேண்டும்.</p>
<p class="content">சிறிய பிரச்னைதானே! இதைத் தனக்குக் கீழ் இருப்பவர் கவனித்துக் கொள்வார் என்று அலட்சியம் காட்டாமல் தலைவராகவே இறங்கி கவனிப்பது நல்லது. அதேபோல, தொழிலின் ஆரம்பக் காலத்தில் நிதி சம்பந்தப்பட்ட விஷயங்களையும் தலைமைப் பொறுப்பில் இருப்பவர் கவனிப்பதே நல்லது.</p>
<p style="text-align: center"><img alt="" width="400" height="257" src="http://cdnw.vikatan.com/nanayam/2014/02/njzlzm/images/nav28.jpg"></p>
<p class="content">அரசுக்குச் செலுத்தவேண்டிய சொத்து வரி, வருமான வரி, விற்பனை வரிப் போன்றவற்றைச் செலுத்தாமல் இருப்பதால் ஏற்படும் நெருக்கடிகளுக்குக் காரணம், அந்த நிர்வாகம்தான். அதுமாதிரியான பிரச்னைகள் ஏற்படாதவாறு அந்த நிறுவனம்தான் பார்த்துக்கொள்ள வேண்டும்.</p>
<p class="content">எந்தச் சூழலிலும் தொழில் நேர்மையில் சமரசம் கூடாது'' என்று முடித்தார் ராமகிருஷ்ணன்.</p>
<p class="content">சொந்தத் தொழில் செய்கிறவர்கள் இதன்படி நடந்தால் என்றும் நிலைத்து நிற்கலாமே!</p>
<p style="text-align: right"><strong><span style="color: #808000">படம்: ஜெ.வேங்கடராஜ்</span></strong></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ரூபாய் நோட்டு பிரச்னை... ஆர்பிஐ அதிரடி ஏன்? </div>
<div class="subtitle1">நீரை.மகேந்திரன் </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #800080">ஆர்பிஐ-ன் இந்த நடவடிக்கை மூலம் கோடிக் கோடியாகப் பதுக்கி வைக்கப்பட்டுள்ள கறுப்புப் பணம் வெளியே வர வாய்ப்புள்ளது! </span></p>
<p class="content">ஆண்டுக் குறிப்பிடப்படாத ரூபாய் நோட்டுகள்  திரும்பப் பெறப்படும் என ஆர்பிஐ  அறிவித்தாலும் அறிவித்தது, உடனே நம்மவர்கள் பதறிப்போய்க் கிடக்கிறார்கள். பால்காரரிடம் பத்து ரூபாய்த் தந்தால்கூட, அதன் பின்னால் ஆண்டுக் குறிக்கப்பட்டிருக்கிறதா என்றுதான் பார்த்து வாங்குகிறார். ஆண்டுக் குறிக்கப்படாத ரூபாய் நோட்டு செல்லாது என்கிற வதந்தி பரவவே, குழப்பம் அதிகரித்திருக்கிறது.  </p>
<p class="content">ரூபாய் நோட்டின் பின்புறத்தில் ஆண்டு அச்சிடப்பட்ட நோட்டுகளை மட்டுமே இனி பொதுப் பரிவர்த்தனைக்குப் பயன்படுத்த வேண்டும். ஆண்டு அச்சிடப்படாத நோட்டுகளை வங்கியில் தந்து  மாற்றிக்கொள்ளலாம். மார்ச் 31-க்குப் பிறகுதான் இது நடைமுறைக்கு வரும் என்பதையும் ஆர்பிஐ தெளிவாகவே சொல்லியிருந்தது. என்றாலும், குழப்பத்துக்கென்னவோ குறைவே இல்லை.</p>
<p class="content">2005-க்குப் பிறகு அச்சிடப்பட்ட ரூபாய் நோட்டுகளின் பின்புறத்தில் சிறிய அளவில் அந்த ரூபாய் நோட்டு அச்சடிக்கப்பட்ட வருடத்தையும் குறிப்பிட்டிருப்பார்கள். 2005-க்கு முந்தைய ஆண்டுகளில் அச்சிடப்பட்ட ரூபாய் நோட்டுகளில், அச்சிடப்பட்ட ஆண்டு பற்றி எந்தக் குறிப்பும் இருக்காது. இப்படி ஆண்டுக் குறிப்பிடப்படாத நோட்டுகளை வங்கிகளில் தந்து மாற்றிக்கொள்ள வேண்டும் என்றுதான் ஆர்பிஐ  சொல்லியுள்ளது.  இதுதான் உண்மையே தவிர, ஆண்டுக் குறிப்பிடப்படாத ரூபாய் நோட்டுகள் செல்லாது என்பது உண்மையல்ல.</p>
<p style="text-align: center"><img alt="" src="http://cdnw.vikatan.com/nanayam/2014/02/njzlzm/images/nav22a.jpg"></p>
<p class="content">மேலும், ஜூலை 1 முதல், ஆண்டு அச்சிடப்படாத 500 ரூபாய், 1000 ரூபாய் நோட்டுகளை 10 எண்ணிக்கைக்கு மேல் மாற்றுவதற்கு வங்கிக்குக் கொண்டுவருபவர்கள் தங்களைப் பற்றிய அடையாளச் சான்றினை சமர்ப்பிக்க வேண்டும் என்பதையும் குறிப்பிட்டுள்ளது.</p>
<p class="content">இந்த ஆண்டு ஏப்ரல் 1 முதல் ஜூன் 30 வரை ஆண்டுப் பற்றிய குறிப்பு இல்லாத ரூபாய் நோட்டுகளை  மாற்றிக்கொள்வதற்கு காலஅவகாசம் தரப்பட்டுள்ளது.  குறிப்பிட்ட காலக்கெடு முடிந்து வருபவர்களுக்குத்தான் இந்தக் கட்டுப்பாடு. இந்த விவரங்களைத் தெளிவாகப் புரிந்துகொண்டால் ஆர்பிஐ அறிவிப்பைக் கண்டு எந்த வகையிலும் குழம்பத் தேவையில்லை.  </p>
<p class="content">ஆனால், ரிசர்வ் வங்கி எதற்காக இப்படி ஒரு நடவடிக்கை எடுத்திருக்கிறது எனக் கோவையைச் சேர்ந்த ஆடிட்டர் ஜி.கார்த்திகேயனிடம் கேட்டோம். அதற்கு அவர் தந்த பதில் இதோ:</p>
<p class="content">''இது வரவேற்கப்படவேண்டிய ஒரு முடிவுதான். இதை ஒரு கட்டுப்பாட்டு நடவடிக்கை என்றுகூடச் <img alt="" align="left" width="120" height="154" src="http://cdnw.vikatan.com/nanayam/2014/02/njzlzm/images/nav22c.jpg">சொல்லலாம். கணக்கில் காட்டப்படாத கறுப்புப் பணத்தை வெளிக்கொண்டு வருவது ரிசர்வ் வங்கியின் இந்த நடவடிக்கைக்குக் காரணமாக இருக்கலாம்.</p>
<p class="content">ஆண்டு அச்சிடப்படாத ரூபாய் நோட்டுகள் பதுக்கிவைக்கப்பட்டி ருந்தால் இந்த நடவடிக்கையின் மூலம் வெளியே கொண்டுவந்துதான் ஆகவேண்டும். அதாவது, எந்த வழியிலாவது அவற்றை வங்கிக் கணக்குக்குக் கொண்டுவந்துதான் ஆகவேண்டும். அப்படிப்பட்ட ஒரு கட்டாயத்தை இந்த  அறிவிப்பு உருவாக் குகிறது. கோடிக் கோடியாகப் பதுக்கி வைக்கப்பட்டுள்ள கறுப்புப் பணம் இதன்மூலம் வெளியே வருவதற்கு வாய்ப்புள்ளது என்று நம்பலாம்.</p>
<p class="content">மொத்தமாக, 1000 ரூபாய் மற்றும் 500 ரூபாய் நோட்டுகளைக் குறிப்பிட்ட காலக்கெடுவைத் தாண்டி மாற்றும்போது அடையாளச் சான்றினைத் தரவேண்டும் என்பதும் இன்னொரு  கிடுக்கிப்பிடிதான்.</p>
<p class="content">மற்றபடி இந்த அறிவிப்பின் மூலம் சாமானியர்களுக்கோ அல்லது தினசரிப் பணப் பரிவர்த்தனைகளுக்கோ எந்தச் சிக்கலும் இல்லை'' என்றார்.</p>
<p class="content">இதற்குமுன்பு 25 காசு நாணயம், 1 ரூபாய் நோட்டு, 2 ரூபாய் நோட்டுகளின் புழக்கத்தை நிறுத்தியபோதுகூட ஏற்படாத குழப்பம் இப்போது ஏற்பட்டிருக்கிறது.</p>
<p class="content">ஆர்.பி.ஐ.-ன் இந்த நடவடிக்கை யானது பல காலமாக அரசாங்கத்தை ஏமாற்றி வருபவர்களுக்குத்தான் என்பதால் சாதாரண மக்களாகிய நாம் எந்தவகையிலும் குழம்பாமல் நிம்மதியாக இருக்கலாம்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நாணயம் லைப்ரரி -முன்னேற்றத்தைத் தடுக்கும் கெட்டப் பழக்கங்கள்! </div>
<div class="subtitle1"></div>
<div class="content" style="border-top:1px solid #DDD;">
<p class="content">அலுவலகப் பணியில் வெற்றிபெற சிறந்த பல விஷயங்களைச் சொல்லியுள்ள இந்தப் புத்தகத்தை வேலைக்குச் செல்பவர்களும், ஆட்களை வேலைக்கு வைத்திருப்பவர்களும் தவறாமல் படிக்கவேண்டும்.</p>
<p class="content">இந்த வாரம் நாம் அறிமுகப் படுத்தும் புத்தகம் ஜேம்ஸ் வால்ட்ரூப் மற்றும் திமெத்தி பட்லர் எனும் இருவர் எழுதிய 'திறமையான மனிதர்களை முன்னேறவிடாமல் தடுத்து நிறுத்தும் 12 கெட்டப் பழக்கங்கள்’.</p>
<p class="content">இந்த இருவரும் ஹார்வர்டு பிசினஸ் ஸ்கூலில் எம்பிஏ கேரியர் டெவலப்மென்ட் பிரிவில் பணிபுரிபவர்கள். அவர்களுடைய அனுபவத்தைவைத்து அறிந்த விஷயங்களைத்தொகுத்து இந்தப் புத்தகத்தில் தந்துள்ளனர்.</p>
<p class="content">திறமையான நிர்வாகிகள் தங்களுக்கே உரிய சிறப்புக் குணங்களை இன்னமும் கூர்மைப்படுத்தி வெற்றி காண்பதைவிட, தங்களுடைய தனிப்பட்ட நிர்வாக முறையில் இருக்கும் குறைகளை அறிந்து அதனைக் களைந்துச் செயல்படுவதன் மூலமே அதிகப் பலன்களை அடைகின்றனர் என்கின்றனர் ஆசிரியர்கள்.</p>
<p class="content"><img alt="" align="right" width="298" height="441" src="http://cdnw.vikatan.com/nanayam/2014/02/njzlzm/images/nav50.jpg">என்னதான் நல்ல பல குணாதிசயங்களைக் கொண்டு கடுமையாக உழைத்தாலும், ஒரு மேனேஜரிடம் இருக்கும் இந்தக் கெட்டப் பழக்கங்கள் அவருடைய உழைப்புக்கான பலனைப் பெருமளவுக்குக் குறைத்துவிடும் என்று அடித்துச் சொல்கின்றனர். இந்தக் கெட்டப் பழக்கங்களை அறிந்து செயல்படுதல் என்பது இரண்டுவகையில் ஒரு நிர்வாகிக்கு உதவும் என்கிறார்கள். ஒன்று, தன்னுடைய குறைகளைக் களையலாம். இரண்டாவது, தனக்குக் கீழே வேலை பார்ப்பவர்களின் குறைகளை அறிந்து அதற்கேற்ப தன்னுடைய மேலாண்மை முறைகளை மாற்றியமைத்து வெற்றிபெறவும் செய்யலாம் என்கின்றனர். இனி, அந்த 12 கெட்டப் பழக்கங்களைப் பார்ப்போம்.</p>
<p class="content">1. ஒருபோதுமே நாம் இந்தப் பதவிக்குத் தகுதியானவர்தான் என்ற எண்ணத்துடன் செயல்படாமை. இதனை 'கேரியர் அக்ரோபோபியா’ என்று குறிப்பிடுகின்றனர் ஆசிரியர்கள். நம்ம தகுதிக்கு இவ்வளவு சம்பாதிக்கிறோமே? இந்தப் பதவியில் இருக்கிறோமே? வேலை போயிடுமோ? என்பது போன்ற பயங்கள் சில தகுதியானவர்களுக்குக்கூட வந்துவிடும் என்கிறார்கள். இது தனிமனிதனையும் கம்பெனியையும் சேர்த்தே பெருமளவுக்குப் பாதித்துவிடும் என்கின்றனர். இந்தக் கெட்டப்பழக்கம் கொண்டவர்கள் நீண்டநாளைக்கு அந்த வேலையில் தங்கமாட்டார்கள் என்கிறார்கள் ஆசிரியர்கள்.</p>
<p class="content">2. உலகத்தை ரொம்ப நியாயமான இடமாகப் பார்ப்பது. திறமையானவனுக்கு வேலை கிடைக்கணும். உழைக்கிறவனுக்கு ப்ரமோஷன் கிடைக்கணும் என்பதெல்லாம் சரிதான். ஆனால், நிஜத்தில் இதுவா நடக்கிறது? வேண்டியவனை வேலைக்குச் சேர்ப்பதும், ப்ரமோட் செய்வதும், சரியான ஜால்ராக்களுக்குச் சம்பளம் உயர்வதும்தானே நிதர்சனமாக இருக்கிறது. இவர்களை 'மெரிட்டோகிராட்’ என்று சொல்லும் ஆசிரியர்கள், இவர்களுடைய முடிவுகள் எல்லாமே ஓர் எடைபோடும் மெஷினின் உதவியுடனேயே எடுக்கப்படுவதாக இருக்கும் என்கின்றனர். இவர்கள் வேறொரு உலகத்திலேயே வசித்துவருவார்கள். ப்ரமோஷன் என்பது இவர்கள் கேரியரில் தொலைதூரத்தில் இருப்பதாகவே எப்போதும் இருக்கும் என்கின்றனர்.</p>
<p class="content">3. ஹீரோத்தனமும் ஒரு கெட்டப் பழக்கமே. ஹீரோ என்றால் சினிமா ஹீரோ அல்ல. வியாபார நிர்வாக ரீதியாக நிறைவேற்ற முடியாத விஷயத்தை மீண்டும் மீண்டும் செய்ய முயலும் குணத்தைத்தான் ஆசிரியர்கள் இப்படிக் குறிப்பிடுகின்றனர். இன்னும் அதிகமாக, இன்னமும் பெட்டராக, இன்னமும் சீக்கிரமாக, டுவென்டி-போர்-பை செவன் போன்ற வார்த்தைகளை இவர்கள் வேலை செய்யும் இடத்தில் கேட்கலாம் என்கின்றனர் ஆசிரியர்கள். பெரிய வெற்றி எல்லைகளை வைத்துக்கொண்டு செயல்படுவதில் தப்பொன்றும் இல்லை. ஆனால், எங்கும் சவால், எதிலும் சவால் என்று புறப்பட்டால் அது அவர்களுக்கு வேண்டுமென்றால் சரியாக இருக்கலாம். ஆனால், கூட வேலை பார்ப்பவர்களுக்கு ரொம்பக் கஷ்டமாச்சே என்கின்றனர். வேலை கிடைக்காத காலத்தில் இந்த வகை மேனேஜர்கள் ரொம்பவும் பிரகாசிப்பார்கள். வேலைக்கு ஆள் இல்லை என்ற காலத்தில் இந்தவகை மேனேஜர்களுக்கு வேலை போய்விடும் என்கின்றனர்.</p>
<p class="content">4. எந்தச் சூழலிலும் சண்டை/சச்சரவுகளைத் தடுக்க நினைக்கும் சமாதானப் போக்கு. சண்டையைத் தவிர்க்க நாம் அனைவருமே விரும்பினாலும், தவிர்க்க முடியாத சூழ்நிலையில் சண்டை போட்டேயாக வேண்டுமல்லவா? சண்டை ஒரு வலி நிறைந்ததாக இருந்தாலும், சிலசமயம் அது உபயோகப்படும் என்பதை அனைவரும் உணரவே செய்யவேண்டும் என்கின்றனர் ஆசிரியர்கள். சண்டையைத் தவிர்க்க அலுவலகத்தின் சட்டத் திட்டங்களெல்லாம் ஒதுக்கிவைப்பார்கள். அலுவலகம் நிறைய நஷ்டப்படும்.</p>
<p class="content">5. பேச்சு, நடவடிக்கையில் எல்லாமே கறாராக இருப்பது. சொன்னதைச் செய் பாணி இது. உடல் உழைப்புத் தேவைப்படும் இடங்களில் இந்தக் குணமுடைய நபர்களை அதிகமாகச் சந்திக்கலாம் என்கின்றனர். இவர்கள் எல்லாவற்றையுமே வெற்றி-தோல்வி மனப்பான்மையிலேயே கையாள்வார்கள் என்கின்றனர்.</p>
<p class="content">6. கலகக்காரர் குணாதிசயம் கொண்டவராக இருப்பது. கலகக்காரர் குணம் என்பது எப்படியிருக்கும் என்று ஓர் உதாரணமும் சொல்கின்றனர் ஆசிரியர்கள். நிறுவனத்தின் தலைவர் என்னுடைய செயல்பாடு எப்படி இருக்கிறது; ஒரு பின்னூட்டம் கொடுங்கள் என்று சொன்னால், ஒரு புத்திசாலி தொழிலாளி, ஐயா, குழப்பமா இருக்குதுன்னு சொல்லிவிடுவார். எனவே, உங்கள் பாத்திரத்தை மட்டும் நீங்கள் செய்தால், யாருக்கும் எந்தக் குழப்பமும் இருக்காது.</p>
<p class="content"><img align="left" width="71" height="107" alt="" src="http://cdnw.vikatan.com/nanayam/2014/02/njzlzm/images/nav49b.jpg">7. எனக்குச் சின்ன வெற்றியெல்லாம் பிடிக்காது. பெரிசா உலகமே என்னைத் திரும்பிப் பார்க்கும்படி எதையாவது செய்யணும். அதுவும் உடனடியா, எனும் குணம் என்று சொல்கின்றனர்.</p>
<p class="content">8. எதிலும் நம்பிக்கை வைக்காத பயந்தாங்கொள்ளித்தனம். பொருளாதாரச் சுணக்கம் இருக்கும்போது பயந்தால் சரி, நாட்டு நிலைமை சூப்பராகப் போகும்போதுகூட எதிலும் நம்பிக்கை வைக்காமல் இது தோத்துடும், அது அம்பேல் எனப் பயப்படும் குணம் என்கின்றனர். உலகமே ஊத்தி மூடிக்கும் என்ற முடிவுடனேயே இவர்கள் எப்போதும் இருப்பார்கள் என்கின்றனர்.</p>
<p class="content">9. உணர்வுகளே இல்லாத மனிதர்களைச் சொல்கின்றனர் ஆசிரியர்கள். பயம், பாசம், கோபம், பொறாமை, பேராசை, பரிவு என எந்தவிதமான உணர்வுகளுமே இவர்களுக்கு இருக்காது. அடுத்தவர்களுடைய இந்த உணர்வையும் புரிந்துகொள்ள மாட்டார்கள். ஏறக்குறைய மெஷின் மாதிரி செயல்பாட்டைக் கொண்டவர்கள் இவர்கள் என்கின்றனர்.</p>
<p class="content">10. எந்த வேலையும் என் தகுதிக்குச் சரியானதில்லை என்று நினைக்கும் ரகம். இவர்களுக்குக் கஷ்டப்படவும் பிடிக்காது; பொறுமையும் இருக்காது. கஷ்டப்பட்டு முன்னேற வேண்டும் என்ற கான்செப்டே இவர்கள் மனதில் ஏறாது என்கின்றனர் ஆசிரியர்கள்.</p>
<p class="content">11. எல்லைக்கோடு இல்லாதவர்களைச் சொல்கின்றனர். ஆபீஸிலும் எல்லைக்கோடுகள் இருக்கிறது என்பது தெரியாமல் விளையாடுவார்கள். வீட்டிலும் அப்படியே இருப்பார்கள்.</p>
<p class="content">12. பாதைத் தெரியாமல் தொலைந்துபோகும் குணத்தைச் சொல்கின்றனர் ஆசிரியர்கள். நம்ம கையில ஒன்றுமில்லை, நம்மை யாரு கேட்கிறா, என்னத்தச் சொல்லி- என்னத்தைச் செஞ்சு, நம்மையெல்லாம் மதிப்பாங்களாப்பா, என்னை மாதிரி வேலை பார்க்குறவனுக்கு வேலையை நிறையக் கொடுக்கிறாங்க என்று புலம்புகிறவர்களே பாதைத் தவறிய மனிதர்கள் என்கின்றனர் ஆசிரியர்கள்.</p>
<p style="text-align: center"><img alt="" width="500" height="294" src="http://cdnw.vikatan.com/nanayam/2014/02/njzlzm/images/nav50a.jpg"></p>
<p class="content">மொத்தப் புத்தகத்தையும் இரண்டாகப் பிரித்து முதல் பகுதியில் 12 கெட்டப்பழக்கங்களைச் சொல்லியும், இரண்டாவது பகுதியில் இந்தப் பழக்கங்களைச் சரிசெய்வதற்கான நான்கு அடிப்படை முறைகளைச் சொல்லியும் தெளிவுபடுத்தியுள்ளனர் ஆசிரியர்கள்.</p>
<p class="content">அலுவலகப் பணியில் வெற்றிபெற சிறந்த பல விஷயங்களைச் சொல்லியுள்ள இந்தப் புத்தகத்தை வேலைக்குச் செல்பவர்களும், ஆட்களை வேலைக்கு வைத்திருப்பவர்களும் தவறாமல் படிக்கவேண்டும் என்று சொன்னால் அது மிகையாகாது.</p>
<p class="content">- நாணயம் டீம்.</p>
<p style="text-align: center"><span style="color: #993300">(குறிப்பு: இந்தப் புத்தகம் ஆன்லைன் ஷாப்பிங் வெப்சைட்களில் விற்பனைக்கு கிடைக்கக்கூடும்)</span></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஃபைனான்ஷியல் ஹெல்த் செக்-அப் :சிறு திருத்தம் அவசியம்! </div>
<div class="subtitle1">பி.பத்மநாபன், நிறுவனர், ஃபார்ச்சூன் பிளானர். </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #800080">சிவக்குமார் டேர்ம் இன்ஷூரன்ஸை 75 லட்சத்திலிருந்து  2 கோடி ரூபாயாக உயர்த்த வேண்டும். </span></p>
<p class="content">இந்த வாரம் ஃபைனான்ஷியல் ஹெல்த் செக்-அப் செய்து கொள்ள நம்மைத் தேடி வந்தவர் சிவக்குமார் (வயது 38), பெங்களூரில் உள்ள பிரபல ஐ.டி நிறுவனத்தில் வேலை செய்து வருகிறார். மனைவி அகிலா (வயது 32) தற்போது இல்லத்தரசி; முன்பு இவரும் ஐ.டி துறை சார்ந்த நிறுவனத்தில்தான் பணிபுரிந்தார். இவர்களுக்கு இரண்டு வயதான பூரணி என்கிற பெண் குழந்தை உள்ளது. குழந்தைப் பிறந்ததால் அகிலா தற்போது வேலைக்குச் செல்வதில்லை. சிவக்குமாரைச் சார்ந்து அவரின் தாயாரும் ஒரு தங்கையும் உள்ளனர்.</p>
<p class="content">சிவக்குமாருக்கு  அவரின் சம்பளம் மற்றும் சென்னையில் உள்ள அவருடைய வீட்டின் மூலம் வரும் வாடகை எல்லாம் சேர்த்து மாதம் இரண்டு லட்சம் ரூபாய் வருமானம் வருகிறது.</p>
<p style="text-align: center"><span style="color: #993300">தற்போதைய நிதி நிலைமை!</span></p>
<p class="content">மாதாந்திரச் செலவு   - ரூ.45,000<br>
வீட்டுக் கடன் தவணை  - ரூ.12,000<br>
வீட்டுக் கடன் கூடுதல் தவணை   - ரூ.25,000</p>
<p style="text-align: center"><img alt="" src="http://cdnw.vikatan.com/nanayam/2014/02/njzlzm/images/nav62.jpg"></p>
<p style="text-align: center"><span style="color: #993300">முதலீடுகள்:</span></p>
<p class="content">வங்கி டெபாசிட்  - ரூ.15,00,000<br>
மியூச்சுவல் ஃபண்டு  பங்குகளில் முதலீடு - ரூ.18,00,000</p>
<p style="text-align: center"><span style="color: #993300">கடன்கள்:</span></p>
<p class="content"><img alt="" align="left" width="101" height="200" src="http://cdnw.vikatan.com/nanayam/2014/02/njzlzm/images/nav62a.jpg">வீட்டுக் கடன்  - ரூ.10,00,000</p>
<p style="text-align: center"><span style="color: #993300">அசையாச் சொத்துகள்:</span></p>
<p class="content">சென்னையில் உள்ள மூன்று வீடு மனைவியின் பெயரில் இருக்கும் வீட்டைச் சேர்த்து மொத்தம் மூன்று வீடு உள்ளது. ஒரு வீடு வசிப்பதற்கு, இன்னொன்றுத் தன்னுடைய குழந்தைக்கு என எடுத்துக் கொண்டால், மற்ற ஒரு வீட்டைத் தகுந்த சமயம் பார்த்து விற்றுவிடலாம்.</p>
<p style="text-align: center"><span style="color: #993300"> இன்ஷூரன்ஸ், இன்னும் தேவை!</span></p>
<p class="content">இவர் டேர்ம் இன்ஷூரன்ஸ் 75 லட்சம் ரூபாய்க்குதான் எடுத்துள்ளார். இவருடைய சம்பளத்தை இவரது மொத்தக் குடும்பமும் எதிர்நோக்கியுள்ளது. இவருக்குக் குறைந்தது இரண்டு கோடி ரூபாய் இன்ஷூரன்ஸ் கவரேஜ் வேண்டும். முன்பே ரூ.75 லட்சம் எடுத்துள்ளதால் இன்னும் ரூ.1.25 கோடி அடுத்த 25 வருடத்துக்கு  எடுத்துக்கொள்ளவேண்டும். அதற்கு வருடம் ரூ.20,000 பிரீமியம் கட்டவேண்டி இருக்கும்.</p>
<p class="content">இவர், ஹெல்த் இன்ஷூரன்ஸ் பக்கம் தன் கவனத்தைச் செலுத்தாமல் இருக்கிறார். இன்னும் ஐந்து வருடத்தில் வேலையை விட நினைப்பதால், உடல்நலத்தின் மீது அக்கறை எடுத்துக்கொண்டு, உடனே மனைவி, குழந்தைக்கு என 5 லட்சம் ரூபாய்க்கு ஃப்ளோட்டர் பாலிசி எடுக்க வேண்டும். அதற்கு வருடத்துக்கு பிரீமியம் ரூ. 15,000 ஆகும். அம்மாவுக்கு என்று தனியாக 3 லட்சம் ரூபாய்க்கு ஹெல்த் இன்ஷூரன்ஸ் பாலிசி எடுக்கவேண்டும்.</p>
<p style="text-align: center"><span style="color: #993300"> சேமிப்பு மற்றும் முதலீடுகள்!</span></p>
<p class="content">சிவக்குமாரின் மாத செலவு மற்றும் முதலீடு ரூ.1.94 லட்சம். இதில் மியூச்சுவல் ஃபண்டு ரூ.26,000, தங்கம் ரூ.7,500, எஃப்.டி ரூ.50,000, எமர்ஜென்சி ஃபண்டு ரூ.20,000 அடங்கும்.</p>
<p class="content">இன்று ஒருவருக்குப் பெண் குழந்தைப் பிறந்துவிட்டால், உடனே தங்கம் சேர்க்க ஆரம்பித்துவிடுகிறார்கள். இது சரியல்ல. காரணம், நீண்ட இடைவெளியில் தங்கம் தரும் லாபம் பெரிய அளவில் இருக்காது. எனவே, அதிகப்படியான லாபத்தைத் தராது என்பதே நிபுணர்களின் கருத்து.</p>
<p style="text-align: center"><img alt="" width="600" height="188" src="http://cdnw.vikatan.com/nanayam/2014/02/njzlzm/images/nav62b.jpg"></p>
<p class="content">இவர் தன் பெண்ணின் படிப்புக்குத் தற்போதைய நிலையில், 15 லட்சம் ரூபாய் தேவை என்று சொல்கிறார். அது இன்னும் 16 வருடங்களில் ரூ.51 லட்சமாக மாறும். அதேசமயம், இன்றிலிருந்து அதற்காக 6,500 ரூபாயை மாதம் முதலீடு செய்தால், அந்த இலக்கை எளிதாக அடையலாம். அதேபோல, திருமணத்துக்கு இன்றைய தேதியில் 15 லட்சம் ரூபாய் என எடுத்துக்கொண்டால், 21 வருடத்தில் 8% பணவீக்கத்தில் ரூ.75 லட்சமாகிவிடும். அதற்கு மாதம் 4,500 ரூபாய் சேமித்தாலே போதுமானது. ஏற்கெனவே சிவக்குமார் 26,000 ரூபாயைச் சேமித்து வருகிறார். இதிலிருந்து 11,000 ரூபாயை ஒதுக்கினால் இதற்குப் போதுமானது.</p>
<p class="content">இவர் ஐந்து வருடத்தில் வேலையை மாற்றும்போது இவரது தங்கையின் அத்தியாவசியத் தேவைக்காகப் பெரிய தொகைத் தேவைப்படும் என்கிறார். தற்போது மியூச்சுவல் ஃபண்டு மற்றும் பங்குச் சந்தையில் ரூ.18 லட்சம் வைத்துள்ளார். 15% கூட்டு வட்டியில் இன்னும் 5 வருடத்தில் அந்தப் பணம் ரூ.36 லட்சம் ஆகலாம். இந்த முதலீட்டில் அதிக ரிஸ்க் உள்ளதால்,  தொடர்ந்து உன்னிப்பாகக் கவனித்து, தேவைப்பட்டால் வேறு முதலீடுகளுக்கு மாற்றவேண்டும். ஃபிக்ஸட் டெபாசிட்டில் சேமிக்கும் 50,000 ரூபாயுடன் வருமானத்திலிருந்து 25,000 ரூபாயைச் சேர்த்து 75,000 ரூபாயாக மியூச்சுவல் ஃபண்டில் போட்டால், அது 5 வருட முடிவில் 15% கூட்டு வட்டியில் ரூ.67 லட்சமாகிவிடும். இந்தத் தொகையைப் பயன்படுத்தித் தங்கையின் தேவையைப் பூர்த்திச் செய்துகொள்ளலாம்.</p>
<p class="content">மேலே சொன்ன முதலீடுகளைத் தேவைக்குப் பிறகு அப்படியே தொடர்வது ஓய்வுக்காலத்துக்குப் பயனளிக்கும். எப்போதும் அந்த முதலீட்டை நிறுத்திவிடக் கூடாது. வருமானம் உயரும்போது ஓய்வுக்கால முதலீட்டை அதிகரித்து வருவதில் கவனம் அவசியம்.</p>
<p style="text-align: center"><span style="color: #993300"> திருத்தம் செய்யவேண்டும்!</span></p>
<p class="content">இவரது இலக்குகள் எல்லாம்  அடையக்கூடியதே. ஆனால், அதற்குச் சில திருத்தங்கள் செய்யவேண்டும். நான் ஃபிக்ஸட் டெபாசிட்டில் போடும் முதலீட்டை எடுத்து மியூச்சுவல் ஃபண்டில் போடச் சொன்னால், எல்லோரும் அது ரிஸ்க்காச்சே என்கிறார்கள்.  கடந்த 5 வருடத்தில் 10 முதல் 18% வரை எஸ்ஐபி (SIP) திட்டத்தில் வருமானம் கிடைத்துள்ளது. மேலும், வரும் 3 முதல் 5 ஆண்டுகளில் சந்தை நன்றாக வர வாய்ப்புள்ளது. இதில், பெரிய அளவில் ரிஸ்க் இருப்பதாகத் தெரியவில்லை என்பது என் கருத்து.</p>
<p style="text-align: center"><img alt="" width="217" height="289" src="http://cdnw.vikatan.com/nanayam/2014/02/njzlzm/images/nav62c.jpg"></p>
<p style="text-align: center"><span style="color: #993300"> ஹெல்த் செக்-அப் ரிப்போர்ட்!</span></p>
<p class="content">டேர்ம் இன்ஷூரன்ஸ் ரூ.75 லட்சத்திலிருந்து 2 கோடி ரூபாயாக உயர்த்த வேண்டும்.</p>
<p class="content">5 லட்சம் ரூபாய் ஃபேமிலி ஃப்ளோட்டர் பாலிசியை அலுவலகத்தில் தருகிறார்கள். இதற்குமேலும் தனியாக ஒன்று எடுத்துக்கொள்வது நல்லது. தன் அம்மாவுக்குத் தனியாக ஒரு ஹெல்த் இன்ஷூரன்ஸ் பாலிசியை எடுத்துக் கொள்ள வேண்டும்.</p>
<p class="content">20,000 ரூபாய்  எமர்ஜென்சிக்கு எனச் சேமிக்கிறார். தற்போது ஃபிக்ஸட் டெபாசிட்டில் உள்ள 15 லட்சத்தில், 10 லட்சத்தை எமெர்ஜென்சி ஃபண்டு என எடுத்துக்கொள்ளலாம். தனியாகச் சேமிக்கவேண்டிய அவசியமில்லை. மீதம் ரூ.5 லட்சத்தை முதலீட்டுக்குப் பயன்படுத்திக்கொள்ளலாம். அதற்காகச் சேமித்துவந்த தொகையை மேலே சொன்னதுபோல, தங்கையின் அவசரத் தேவைக்கும், பின்னர் ஓய்வுக்காலத்துக்கும் சேமிக்கலாம்.</p>
<p class="content">அவருடைய இலக்குக்கான காலம் மிகக் குறைவாக உள்ளதால் வருமானத்தின் பெரும் தொகையை மியூச்சுவல் ஃபண்டில் சேமிக்கலாம். பாதுகாப்பான மியூச்சுவல் ஃபண்டுகள் மற்றும் அதிக வருமானம் தரக்கூடிய ஃபண்டுகளைத் தேர்வு செய்வது அவசியம்.</p>
<p class="content">ஒரு வீட்டை, ஏதாவது ஓர் எதிர்காலத் தேவையுடன் லிங்க் செய்துகொள்ளலாம்.</p>
<p class="content">தங்கத்துக்கு என்று மாதம் 7,000 ரூபாய்ச் சேர்க்கிறார். இதை வேறு முதலீட்டில் போட்டால், தங்கம்  விலை நன்கு குறையும்போது வாங்கிக்கொள்ளலாம்.</p>
<p class="content">தற்போது சேமிப்பதை நீண்டகால இலக்குகளுடன் இணைத்துக் கொண்டால், அது மிகவும் பயனுள்ளதாக இருக்கும்.</p>
<p class="content">இவரது செலவுகள் எல்லாம் கட்டுப்பாட்டுக்குள் உள்ளது என்பதால், தேவையற்ற முதலீட்டை மேற்கொள்ளத் தேவையில்லை.</p>
<p class="content">வீட்டுக் கடன் தவணையைக் குறைப்பதற்கு ரூ.25,000 கூடுதலாகக் கட்டி வருகிறார்.  வீட்டுக் கடனுக்கான வட்டி மிகக் குறைவு. எனவே, அதை முன்கூட்டியே செலுத்துவது சரியான யோசனை அல்ல.</p>
<p style="text-align: center"><img alt="" width="311" height="196" src="http://cdnw.vikatan.com/nanayam/2014/02/njzlzm/images/nav62d.jpg"></p>
<p style="text-align: center"><span style="color: #993300"> ஃபைனான்ஷியல் ஹெல்த் செக்-அப் ரேட்டிங்!</span></p>
<p class="content">இவர் நாணயம் விகடனின் நீண்டகால வாசகர் என்பதால் இவர் செய்திருக்கும் முதலீட்டில் தெளிவு தென்படுகிறது. மேலே சொன்னது போல, இவரது முதலீட்டில் இன்னும் சில திருத்தங்களைச் செய்தால் இலக்குகளை எளிதில் அடையலாம்.</p>
<p class="content">இவரது எதிர்பார்ப்புகள் மற்றும் வேலை செய்யக்கூடிய காலம் குறைவாக உள்ளதால் இவர் கொஞ்சம் ரிஸ்க் எடுத்தாகவேண்டும்.  இவர் தவறான எந்த முதலீட்டையும் செய்யவில்லை. இத்தனை காலம் இவர் நாணயம் விகடனைப் படித்ததன் மூலம் கிடைத்த பலன் இது.</p>
<p class="content">கட்டுப்பாடான செலவுகள், சரியான இன்ஷூரன்ஸ் பாலிசி, பரவலான முதலீடு, அடையக்கூடிய இலக்குகள், தற்போதுள்ள முதலீட்டுக் குணங்கள், அதன் செயல்பாடு, தொடர்ந்து முதலீடு செய்யும் பண்பு ஆகியவற்றைவைத்து இவருக்கு 70% மார்க் தரலாம்.</p>
<p style="text-align: right"><span style="color: #808000">தொகுப்பு: செ.கார்த்திகேயன்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தங்க நகைக் கடன்: மதிப்பீட்டாளர்களை விரட்டும் இயந்திரங்கள்! </div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #800080">இயந்திர மதிப்பீட்டால், அதிக பணத்தை மதிப்பீட்டுக் கட்டணமாகத் தரவேண்டிய அவசியம் இருக்காது என்கிறார்கள் வங்கி அதிகாரிகள். </span></p>
<p class="content"> இன்றைய சூழலில் நடுத்தர மக்களின் இன்றியமையாத சொத்தாகவும், அவர்களது திடீர் செலவுகளைச் சமாளிக்கப் பணம் பெற்றுதரும் ஒரு பொருளாகவும் தங்க நகைகள் மாறியுள்ளன. இந்தத் தங்க நகைகளை வங்கிகளிலோ அல்லது நிதி நிறுவனங்களிலோ அடகுவைத்துப் பணம் பெறுவதுதான் நம்மில் பலரது வழக்கம்.</p>
<p class="content">இப்படி நகைகளை அடகு வைக்கும் போது, இதுநாள்வரை மதிப்பீட்டாளர் ஒருவரே மதிப்பீடு செய்துவந்தார். இப்போது இந்த மதிப்பீட்டைச் செய்வதற்கு இயந்திரங்கள் வந்துவிட்டன. சில தனியார் வங்கிகளில் நடைமுறைக்குக் கொண்டுவந்திருக்கும் இந்த இயந்திரங்கள், இன்னும் சில ஆண்டுகளில் அனைத்து வங்கிகளிலும் வந்தாலும் ஆச்சர்யமில்லை!</p>
<p class="content">இந்த இயந்திரங்களைப் பயன்படுத்துவதற்காக வங்கிகள் சொல்லப்படும் காரணங்கள் பல. முதல் காரணம், நகை மதிப்பீட்டாளருக்கு வங்கிகள் தரும் கமிஷன் அல்லது சம்பளம். நகைக் கடன்களில் முக்கியப் பங்கு வகிப்பது நகை மதிப்பீட்டாளர் கள்தான். எந்த நகைக்கு எவ்வளவு கடன் தரலாம் என்பதை இந்த நகை மதிப்பீட்டாளர்களே முடிவு செய்கின்றனர். அதாவது, இவர்கள் சொல்லும் தொகைக்கு மேலே வங்கிகள் கடன் தருவதில்லை. எல்லாவற்றுக்கும் மேலாக ரிசர்வ் வங்கியின் விதிகள்படி நகையின் மதிப்பில் அதிகபட்சமாக 75 சதவிகிதம் வரை மட்டுமே வங்கிகள் மற்றும் வங்கி அல்லாத நிதி நிறுவனங்களிலிருந்து கடன் பெறமுடியும்.</p>
<p style="text-align: center"><img width="276" height="247" alt="" src="http://cdnw.vikatan.com/nanayam/2014/02/njzlzm/images/nav19a.jpg"></p>
<p class="content">இந்த வேலையைச் செய்வதற்கு வங்கிகள் இவர்களுக்கு கமிஷன் அடிப்படையில் ஊதியம் தந்து வந்தன. நகை மதிப்பீட்டாளர்களுக்கு நகைக் கடன் தொகையில் 0.25 முதல் 0.3 சதவிகிதம் (அதாவது, 10,000 ரூபாய்க்கு 25-30 ரூபாய்) வரை கமிஷனாக வங்கிகள் தந்தன. சில தேசிய வங்கிகள் நகை மதிப்பீட்டாளர் கட்டணம் இல்லா நகைக் கடன் என்று விளம்பரம் செய்கின்றன. இதற்காகும் செலவை வங்கியே ஏற்றுக்கொள்கின்றன.</p>
<p class="content">இந்தச் செலவைக் குறைக்கவேண்டிய கட்டாயம் வங்கிகளுக்கு ஏற்பட்டுள்ளது. சுமார் 5 லட்சம் <img align="right" width="118" height="142" alt="" src="http://cdnw.vikatan.com/nanayam/2014/02/njzlzm/images/nav19c.jpg">ரூபாய்  விலையுள்ள இந்த இயந்திரத்தை ஒருமுறை வாங்கி விட்டால், பிற்பாடு செலவே இல்லை என்று நினைக்கின்றன வங்கிகள்.</p>
<p class="content">இரண்டாவது காரணம், இந்த இயந்திரங்கள் மூலம் கிடைக்கும் துல்லியத்தன்மை. இந்த இயந்திரங்கள் தங்கத்தின் தரத்தைத் துல்லியமாகக் கணித்துச் சொல்லிவிடுவதால், வங்கிகள் இதைப் பெரிதும் விரும்புகின்றன.</p>
<p class="content">மூன்றாவது காரணம், நகை மதிப்பீட்டாளருக்காகக் காத்திருக்காமல் எப்போது வேண்டுமானாலும் பயன்படுத்திக்கொள்வதில் இருக்கும் சௌகரியம்.</p>
<p class="content">நான்காவது முக்கியமான காரணம், இயந்திரங்கள் மூலம் நகையை மதிப்பிடும்போது ஆவணங்களுக்கான கட்டணம் தவிர வேறு கட்டணம் எதுவும் கிடையாது.  இதனால் கடன் வாங்க வருகிறவர்கள் அதிக பணத்தை மதிப்பீட்டுக் கட்டணமாகத் தரவேண்டிய அவசியம் இருக்காது என்று நினைக்கிறார்கள் வங்கி அதிகாரிகள்.</p>
<p class="content">வங்கித் தரப்பில் இப்படி பல நியாயங்கள் சொல்லப்பட்டபோதிலும், இயந்திரங்கள் மூலம் நகையை மதிப்பிடுவது சரியாக இருக்குமா என ஜெம் அண்டு ஜுவல்லரி டெக்னாலஜி டிரைனிங் சென்டர் இயக்குநரும், நகை மதிப்பீட்டாளருமான சுவாமிநாதனிடம் கேட்டோம்.</p>
<p class="content">''நகைக் கடன் பெறுவதில் மக்கள் பல்வேறு கருத்துக்களை மனதில் கொண்டுள்ளனர். நாம் அடகுவைக்கும் நகை எவ்வளவு தூய்மை யானது என்பது தொடங்கி, அவர்களது தேவைக்கேற்ற பணம் கடனாகக் கிடைக்குமா என்பதுவரை பல குழப்பங்களோடுதான் நகைக் கடன் வாங்க வருகின்றனர்.</p>
<p class="content">நகை மதிப்பீட்டாளர்கள் மீது மக்களுக்கு எப்போதுமே ஒரு சந்தேகம் இருக்கிறது. ஏனெனில், அவர்கள் உறைகல்லால் நகையை உரசிப் பார்த்து நகையை மதிப்பிடுகின்றனர். அப்போது, நகை உரசி எடுக்கப்படுமோ; அதனால், நகைச் சேதமாகிவிடுமோ என்று நினைக்கின்றனர். ஆனால், நகை மதிப்பீட்டாளர் ஒரு நகையை உரசிப் பார்க்கும்போது 0.005 கிராம் அளவே தேய்மானம் ஏற்படும். இது இன்றைய விலையில் பார்த்தால் 15 ரூபாய்க்குள்தான் இருக்கும். கடன் பெற விரும்புகிறவர் இந்த 15 ரூபாய் அளவு தங்கம் தேய்மானத்தை ஏற்றுக்கொண்டுதான் ஆகவேண்டும். நகை மதிப்பீட்டாளரைக் கொண்டு கணக்கிடப்படும் இந்த முறை 95-97% உண்மையானதாக இருக்கும்.</p>
<p style="text-align: center"><img width="500" height="472" alt="" src="http://cdnw.vikatan.com/nanayam/2014/02/njzlzm/images/nav19b.jpg"></p>
<p class="content">தற்போது பிரபலமாகிவரும் நவீன இயந்திரங்கள் தங்கத்தின் தூய்மையை அளவிடும் முறையைப் பார்க்கும்போது, அவற்றால் 20 முதல் 30 மைக்ரான் அளவுக்கு  மட்டுமே ஊடுருவித் தங்கத்தின் தன்மையை அறிய முடியும்.</p>
<p class="content">மேலும், அதில் பதியப்பட்டிருக்கும் அளவுகள் மாறும்போதோ அல்லது அந்த இயந்திரத்தில் நகை சரியான இடத்தில் வைக்கப்படாதபோதோ தவறு ஏற்பட வாய்ப்புள்ளது.</p>
<p class="content">இந்த இயந்திரங்கள் 60 - 80 சதவிகிதம்தான் துல்லியமாகத் தகவல் சொல்கின்றன. என்னதான் வங்கிகளும், நிதி நிறுவனங்களும் இந்த இயந்திரங்களைப் பயன்படுத்தினாலும், அவர்களும் எங்களைப் போன்ற நகை மதிப்பீட்டாளர்களின் உதவியோடு மறுமதிப்பீடு செய்கின்றனர். இந்த இயந்திரங்களின் துல்லியத்தன்மை 95% என வரும்பட்சத்தில் நகை மதிப்பீட்டாளர்களது தேவைக் குறைய வாய்ப்புள்ளது'' என்று கூறினார்.</p>
<p class="content">வங்கிகள் செலவுக் குறைப்பு, நவீனத் தொழில்நுட்பங்களைக் கொண்டுவருதல் போன்ற காரணங்களால் நகை மதிப்பீட்டாளர்களைத் தவிர்க்க நினைத்தாலும், அவர்களை முழுமையாகத் தவிர்க்க முடியுமா என்பது கேள்விக்குறிதான்!</p>
<p style="text-align: right"><span style="color: #993300">படம்: ச.இரா.ஸ்ரீதர்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சிபில் ரிப்போர்ட்... தவறுகளுக்கு யார் பொறுப்பு..? </div>
<div class="subtitle1"></div>
<div class="content" style="border-top:1px solid #DDD;">
<p style="text-align: right"><span style="color: #800080">இரா.ரூபாவதி </span></p>
<p class="content">சிபில் அமைப்பு எந்தத் தகவலையும் வாடிக்கையாளர்களிடமிருந்து நேரடியாகப் பெறுவதில்லை. வங்கிகள் மற்றும் நிதி நிறுவனங்களே தங்களுடைய வாடிக்கையாளர்கள் குறித்த தகவல்களை வழங்கும்.</p>
<p class="content">இன்றைய பொருளாதாரச் சூழலில் கடன் வாங்காமல் இருப்பவர்களை விரல்விட்டு எண்ணிவிடலாம். ஆனால், அந்தக் கடனை வாங்கச் செல்லும்போது சிபில் ரிப்போர்ட் என்ற வார்த்தை இன்று பலரையும் பதற வைக்கிறது. காரணம், இந்த ரிப்போர்ட்டில் நமக்கு அதிகமான புள்ளிகள் கிடைக்கவில்லை என்றால், வங்கிக் கடன் கிடைக்காமல் போக நிறைய வாய்ப்புண்டு. புள்ளிகள் குறைவது மட்டுமல்ல, பெயர், முகவரி, வயது போன்ற விஷயங்களும் சரியாக இருந்தால்தான், பிரச்னை இல்லாமல் கடன் கிடைக்கும்.  </p>
<p class="content">சென்னையைச் சேர்ந்த பிரபல சொத்து மதிப்பீட்டாளர் பார்த்தசாரதி. இவருடைய பெயர் எப்படியோ சிபிலில் சிக்கிவிட, அதிலிருந்து மீண்டுவர இரண்டு ஆண்டு போராடி இருக்கிறார். அதுபற்றி அவரிடமே கேட்டோம்.</p>
<p class="content"><img alt="" align="right" width="283" height="392" src="http://cdnw.vikatan.com/nanayam/2014/02/njzlzm/images/nav25a.jpg">''எனது சொந்தத் தேவைகளுக்காகப் பல்வேறு வங்கிகளிலிருந்து பல கிரெடிட் கார்டுகளைப் பயன்படுத்தி வந்தேன். இதில் தனியார் வங்கி ஒன்றின் கிரெடிட் கார்டு பில் தொகையைக் காசோலை மூலமாகச் செலுத்தினேன். வங்கியும் காசோலையை என் வங்கிக் கணக்குக்கு அனுப்பிப் பணத்தை எடுத்துக்கொண்டது. ஆனால், எட்டு மாதம் கழித்து அந்தப் பணத்தை என் வங்கிக் கணக்கில் மீண்டும் வரவு வைத்தார்கள். ஆனால், அதுபற்றி எனக்கு எந்தத் தகவலும் வங்கியிலிருந்து  சொல்லவில்லை. இதுபற்றி வங்கிக்குக் கடிதம் எழுதியபோதும் எந்தப் பதிலும் வரவில்லை.</p>
<p class="content">சில மாதங்களுக்குப் பிறகு, கிரெடிட் கார்டுக்கான பணம் 20 ஆயிரம் ரூபாயை நான் கட்டாமல் இருப்பதாக வங்கியிடமிருந்து  எனக்கு ஒரு கடிதம் வந்தது. அப்படியானால், நான் ஏற்கெனவே தந்த காசோலை என்னாச்சு என்று வங்கி அதிகாரிகளிடம் கேட்டேன். நான் தந்த காசோலையில் கிரெடிட் கார்டின் எண் இல்லை. எனவே, அதனால் பணத்தை எடுக்க முடியவில்லை என்று சொன்னார்கள். அப்படியானால், இதை எட்டு மாதத்துக்கு முன்பே தெரிவித்திருக்கலாமே அல்லது எனது கணக்கிலிருந்து பணம் எடுக்காமல் இருந்திருக்கலாமே என்று நான் கேட்டதற்கு, வங்கித் தரப்பிலிருந்து எந்தப் பதிலும் இல்லை.</p>
<p class="content">இதுபற்றி வங்கிக் குறைதீர்ப்பு மையத்தில் முறையிட்டபோதும் சரியான பதில் கிடைக்கவில்லை. கடைசியில் நுகர்வோர் நீதிமன்றத்தில் வழக்குத் தொடர்ந்து போராடியதன் விளைவாக, எனக்கு 25 ஆயிரம் ரூபாய் நஷ்டஈடு கிடைத்தது'' என்றார்.</p>
<p class="content">சிபிலில் இவருக்கு நேர்ந்த பிரச்னை இப்படி என்றால், இவரது மனைவி திலகவதிக்கு நேர்ந்தது வேறுமாதிரி.  திலகவதி பிறந்து, வளர்ந்தது எல்லாமே சென்னையில்தான் என்றாலும், அவரது முகவரி மும்பை என சிபிலில் பதிவாகி இருக்கிறதாம். இதை மாற்றுவதற்கு அவர் எவ்வளவோ போராடியும் எந்தப் பலனும் கிடைக்கவில்லையாம்.  </p>
<p class="content"><img alt="" align="left" width="118" height="147" src="http://cdnw.vikatan.com/nanayam/2014/02/njzlzm/images/nav25c.jpg">ஐ.டி நிறுவன ஊழியர் கணேஷ§க்கு ஏற்பட்ட அனுபவம் இன்னொரு ரகம்.  அதுபற்றி அவரே சொன்னார். ''தனியார் வங்கி ஒன்றில் பல வருடமாகச் சேமிப்புக் கணக்கு வைத்திருந்தேன். சில வருடங்களாக நான் அந்தக் கணக்கில் எந்தப் பரிவர்த்தனையும் செய்வதில்லை. சேமிப்புக் கணக்குகளுக்கான குறைந்தபட்ச தொகையை யும் நான் வைக்கவில்லை. இரண்டு, மூன்று வருடம் கழித்து,  தனிநபர் கடன் கேட்டு வங்கியில் விண்ணப்பித்தபோது, கடன் தரமுடியாது என்றார்கள். ஆனால், அதற்கான காரணத்தை வங்கி சொல்லவில்லை. கடைசியில் கிரெடிட் ரிப்பேர் ஏஜென்சியை அணுகியபோது, சேமிப்புக் கணக்கில் குறைந்தபட்ச தொகையை நான் வைக்கவில்லை என்பதால்தான், என் பெயர் சிபிலில் பதிவாகி இருப்பதாகச் சொன்னார்கள். அதன்பிறகு வங்கிக்குத் தொடர்ந்து பல கடிதம் எழுதி சேமிப்புக் கணக்கு சார்ந்த பிரச்னைகளை சிபிலில் சேர்க்கக்கூடாது என்று வாதாடி,  அதிலிருந்து விடுபட்டேன்''  என்றார்.</p>
<p class="content">சிபில் அமைப்பு எந்தத் தகவலையும் வாடிக்கையாளர்களிடமிருந்து நேரடியாகப் பெறுவதில்லை. வங்கிகள் மற்றும் நிதி நிறுவனங்கள் தங்களுடைய வாடிக்கையாளர்கள் குறித்த தகவல்களை சிபில் அமைப்புக்கு வழங்கும். அதை அப்படியே சேமித்து வைப்பதுதான் சிபிலின் வேலை. இப்படித் தகவல்களைச் சேமித்து வைக்கும்போது  எப்படியோ சில தவறுகள் நடந்துவிடுகின்றன. இந்தத் தவறுகளை வங்கிகளோ அல்லது நிதி நிறுவனங்களோதான் சரிசெய்ய முடியுமே ஒழிய, நாம் வேறு எந்தவகையிலும் சரிசெய்ய முடியாது.</p>
<p class="content">தெரிந்தோ, தெரியாமோ சிபில் ரிப்போர்ட்டில் சிக்கிக்கொண்டவர்கள் அதிலிருந்து மீண்டுவர என்ன செய்யலாம் என விஷயம் தெரிந்தவர்களிடம் விசாரித்தோம்.</p>
<p style="text-align: center"><img alt="" width="400" height="319" src="http://cdnw.vikatan.com/nanayam/2014/02/njzlzm/images/nav25b.jpg"></p>
<p class="content">''வங்கியிலோ அல்லது கிரெடிட் கார்டு மூலமாகவோ வாங்கிய கடனை இதுவரை திரும்பக் கட்டாமல் இருந்தால், அதை உடனடியாகத் திரும்பக் கட்டிவிடுங்கள் அல்லது செட்டில்மென்ட்தான் செய்யமுடியும் எனில், அதையாவது முறையாகச் செய்துவிடுங்கள். பெயர், வயது, முகவரி போன்றவற்றில் தவறு இருந்தால், சம்பந்தப்பட்ட வங்கி அல்லது கிரெடிட் கார்டு நிறுவனத்துக்குத் தொடர்ச்சியாகக் கடிதம் எழுதுவதன் மூலமே தவறை சரி செய்யமுடியும். வங்கி மற்றும் நிதிப் பரிவர்த்தனைத் தொடர்பாக நன்கு விஷயம் தெரிந்தவர்களின் ஆலோசனையைப் பெற்று நடப்பது நல்லது. இதுதொடர்பாக எல்லா வேலைகளையும் நீங்களே செய்யவேண்டி இருக்கும். எனவே, மனம் சலிக்காமல், பொறுமையாகச் செயல்பட்டால், நிச்சயம்  நீங்கள் எதிர்பார்க்கும் பலன் கிடைக்கும்'' என்றார்கள்.</p>
<p class="content">நம்பிக்கையுடன் செயல்பட்டால், நடக்காதது எதுவும் இல்லையே!</p>
<p style="text-align: right"><span style="color: #993300">படம்: ப.சரவணக்குமார்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஷேர்லக் - வட்டி விகிதம் அதிகரிக்கும்?! </div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #993300">நல்ல பங்குகளை நீண்டகால நோக்கில் வாங்க நினைக்கிறவர்களுக்கு இது நிச்சயம் வசந்தகாலம்தான்! </span></p>
<p class="content">'வரும் பொதுத்தேர்தலில் பிஜேபி கூட்டணி 230 தொகுதிகளில் வெற்றி பெறும் என்று கருத்துக் கணிப்பு வந்திருப்பதைக் கவனித்தீரா?’ என்றபடி நம் கேபினுக்குள் நுழைந்த ஷேர்லக்கை வரவேற்று உட்காரவைத்து, சந்தைச் செய்திகள் பக்கம் கவனத்தைத் திருப்பினோம். ''வசந்தகாலம் வரப்போகிறது என்று பார்த்தால், சந்தை இன்று மீண்டும் சறுக்கிவிட்டதே?'' என்று கேட்டோம் சற்று கவலையுடன்.</p>
<p class="content">''கவலை வேண்டாம். அமெரிக்காவில் வேலை இல்லாதவர்களின் எண்ணிக்கை கொஞ்சம் பெருகி இருக்கிறது. தவிர, சலுகைக் குறைப்பு நடவடிக்கைகள் இன்னும் கொஞ்சம் அதிகரிக்கலாம் என்றும் எதிர்பார்க்கப்படுகிறது. மேலும், சீனாவிலிருந்து வெளியான புள்ளிவிவரங்களும் நெகட்டிவாக இருந்தது. இதனால் உலகம் முழுக்க உள்ள சந்தைகள் இறக்கம் கண்டிருக்கின்றன.  </p>
<p class="content">தவிர, ஆர்பிஐ கவர்னர் ரகுராம் ராஜன் சமீபகாலமாகப் பணவீக்கம் மிகப் பெரிய பிரச்னை என்று சொல்லி வருகிறார். தவிர, கன்ஸ்யூமர் பிரைஸ் இண்டெக்ஸைத்தான் அவர் அதிகம் ஃபாலோ செய்கிறார் என்பதையும் கடந்த வாரமே சொன்னேன். இதையெல்லாம் வைத்துப் பார்க்கும்போது, வருகிற செவ்வாய்க்கிழமை அன்று நடக்கும் ஆர்பிஐ மீட்டிங்கில் 0.25 சதவிகித வட்டி உயர்த்தும் அறிவிப்பு வந்தாலும் ஆச்சர்யப்படுவதற்கில்லை என்கிற பயம் முதலீட்டாளர்களுக்கு வந்துவிட்டது. இதனால்தான் இன்றைக்கு சென்செக்ஸ் 240 புள்ளிகள் சரிந்திருக்கிறது. இந்த இறக்கம் இன்னொரு பெரிய இறக்கத்துக்கு வழிவகுத்துவிடாது என்பதால் இதைக் கண்டு பெரிதாகப் பயப்படத் தேவையில்லை. நல்ல பங்குகளை நீண்டகால நோக்கில் வாங்க நினைக்கிறவர்களுக்கு இது நிச்சயம் வசந்தகாலம்தான்'' என்றவருக்கு, சுடச்சுட இஞ்சி டீ தந்தோம். இந்த வாரம் வெளியான பல நிறுவனங்களின் காலாண்டு முடிவுகளைப்பற்றிக் கேட்க ஆரம்பித்தோம்.  </p>
<p style="text-align: center"><img width="500" height="282" alt="" src="http://cdnw.vikatan.com/nanayam/2014/02/njzlzm/images/nav07a.jpg"></p>
<p class="content">''எல் அண்டு டி ஃபைனான்ஸ் நிறுவனத்தின் நிகர லாபம் 63% வீழ்ச்சிக் கண்டிருக்கிறதே?''</p>
<p class="content">''எல்லாம் வட்டிச் செலவு அதிகரித்திருப்பதே. மூன்றாம் காலாண்டில் ரூ.797 கோடியாக அதிகரித்துள்ளது. முந்தைய ஆண்டின் இதேகாலத்தில் வட்டிச் செலவு ரூ.591 கோடியாகத்தான் இருந்தது. மேலும், இதன் மொத்த வாராக்கடனும் அதிகரித்துள்ளது. பொருளாதார நிலை தொடர்ந்து மந்தநிலையில் காணப்படுவதால், வாகன நிதி உதவி வாங்குவதும் குறைந்துபோய் உள்ளது. இதுவும் இந்த நிறுவனத்தின் நிகர லாப வீழ்ச்சிக்குக் காரணமாக இருக்கிறது''.</p>
<p class="content">''நம்மூர் இந்தியன் வங்கியின் நிகர லாபமும் 20 சதவிகிதம்  குறைந்துபோனதற்கு ஏதாவது விசேஷ காரணம் இருக்கிறதா?''</p>
<p class="content">''பணியாளர்களின் பென்ஷன் ஃபண்டு மற்றும் கிரா§விட்டிக்குக் கூடுதலாக ரூ.165 கோடி ஒதுக்கீடு செய்ததால் நிகர லாபம் குறைந்துள்ளது. மொத்த வாராக்கடன் 3.42 சதவிகிதமாக, அதாவது ரூ.3,834.78 கோடியாக உள்ளது. அந்தவகையில் வாராக் கடனைக் குறைக்கும் முயற்சியில் இந்த வங்கி தீவிரமாகக் களமிறங்கி இருக்கிறது. மூன்றாம் காலாண்டில் மட்டும் ரூ.539 கோடி ரூபாய் வாராக்கடன் வகையில் வசூலாகி இருக்கிறது.''</p>
<p class="content">''மருந்துத் தயாரிப்பு நிறுவனமான நோவார்டீஸ் நிகர லாபம் 48 சதவிகிதம் வீழ்ச்சிக் கண்டுள்ளதே?''</p>
<p class="content">''இதற்கு மத்திய அரசுதான் காரணம். மருந்துவிலைக் கட்டுப்பாட்டை மத்திய அரசு கொண்டுவந்துள்ளதால், இந்த நிறுவனத்தின் லாபம் கணிசமாகக் குறைந்துள்ளது. மேலும், டாலருக்கு இணையான ரூபாய் மதிப்புக் குறைந்ததும் நிகர லாபம் குறைந்ததற்குக் காரணமாக இருக்கிறது.</p>
<p class="content">இதேபோல், கெய்ர்ன் இந்தியாவின் நிகர லாபமும் ஃபாரக்ஸ் இழப்பால் குறைந்துபோய் உள்ளது. மூன்றாம் காலாண்டில் இதன் நிகர லாபம், சந்தை எதிர்பார்ப்பைவிடக் குறைந்துள்ளது. அதாவது, 14 சதவிகிதம் குறைந்து ரூ.2,884 கோடியாக உள்ளது''.</p>
<p class="content">''ஹெச்டிஎஃப்சி மூன்றாம் காலாண்டில் 12 சதவிகிதம் நிகர லாபம் ஈட்டி உள்ளதே..?''</p>
<p class="content">''ஒட்டுமொத்தப் பொருளாதார மந்தநிலை காணப்பட்டாலும், இந்த வீட்டு வசதி நிறுவனம், தனிநபர்களைக் குறிவைத்துச் செயல்பட்டதால் குறிப்பிடத்தக்க அளவுக்கு லாபம் ஈட்டி இருக்கிறது. மூன்றாம் காலாண்டில் இதன் நிகர லாபம் ரூ.1,278 கோடி ரூபாயாக உள்ளது. நிகர வட்டி வரம்பு 4 சதவிகிதம் அளவுக்கு இருப்பது இதன் லாப அதிகரிப்புக்கு ஆதரவாக உள்ளது. இதன் வாராக் கடன் சில்லறைக் கடன் பிரிவில் வெறும் 0.57 சதவிகிதமாக உள்ளது. மேலும், சிறிய நகரங்களில் அதிகக் கிளைகளைக் கொண்டுவர ஹெச்டிஎஃப்சி திட்டமிட்டுள்ளது. அந்தவகையில் வரும் காலாண்டுகளில் அதன் நிகர லாபம் இன்னும் அதிகரிக்கும் என எதிர்பார்க்கப்படுகிறது. இந்த நிறுவனம் தொடர்ந்து சிறப்பாகச் செயல்பட்டு வருவதையடுத்து அந்த நிறுவனப் பங்குகளில் எஃப்ஐஐ முதலீடு கணிசமாக உயர்ந்துள்ளது. அண்மையில் இந்த நிறுவனத்தில் எஃப்ஐஐ முதலீடு 74 சதவிகிதமாக அதிகரித்துள்ளது.''</p>
<p class="content">''வேறு என்ன விசேஷம்?'' என்றோம்.</p>
<p class="content">''டெக் மஹிந்திரா, நிதித் துறையைச் சேர்ந்த நிறுவனம் ஒன்றை வாங்கும் முயற்சியில் முன்னேறி இருக்கிறது. இந்த நிறுவனத்தை வாங்குவதன்மூலம் ஆசிய பசிபிக் பகுதியில் டெக் மஹிந்திரா முக்கிய நிறுவனமாக உருவெடுக்கும் என எதிர்பார்க்கலாம்.</p>
<p class="content">ஆக்ஸிஸ் பேங்கில் எல்ஐசி-ன் பங்கு முதலீடு 10 சதவிகிதத்தைத் தாண்டி இருக்கிறது. அண்மையில் எல்ஐசி நிறுவனம், சுமார் 52 லட்சம் ஆக்ஸிஸ் பேங்க் பங்குகளை வாங்கி இருக்கிறது. இதையடுத்து எல்ஐசி-ன் பங்கு மூலதனம் 9.33 சதவிகிதத்திலிருந்து 10.44 சதவிகிதமாக உயர்ந்துள்ளது. அதாவது, கிட்டத்தட்ட 4.9 கோடி பங்குகள் எல்ஐசி வசம் இருக்கிறது.</p>
<p class="content">பங்கு வர்த்தகத்தில் தேசிய பங்குச் சந்தை (என்எஸ்இ) தொடர்ந்து சாதனை படைத்து வருகிறது. தொடர்ந்து இரண்டாவது ஆண்டாக வர்த்தக எண்ணிக்கையில் என்எஸ்இ முதல் இடத்தில் இருக்கிறது. 2013-ம் ஆண்டில் இந்தப் பங்குச் சந்தையில் சுமார் 145 கோடி பங்கு பரிவர்த்தனைகள் நடந்துள்ளது'' என்றவரிடம், ''2005-க்கு முன் வெளியிடப்பட்ட ரூபாய் நோட்டுகளைத் திரும்பப் பெறும் பிரச்னையில் உடனடியாக ஏதாவது மாற்றம் ஏற்படுமா?'' என்று கேட்டோம்.</p>
<p class="content">''பணப்புழக்கம் திடீரென அதிகரித்து, பல பொருட்கள் விலை உயர வாய்ப்புண்டு. தேர்தல் நேரம் என்பதால், போஸ்டர் அடித்துவிடுவது முதல் வாக்காளர்களைத் திருப்திப்படுத்தப் பெரிய அளவில் பணம் இறக்கிவிடப்படலாம். எக்கசக்கமாக கறுப்புப் பணம் வைத்திருப்பவர்களின் பாடு திண்டாட்டம்தான்!'' என்றவர், ''சரி, அடுத்த வாரம் பார்ப்போம்'' என்று கிளம்பினார்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">எடக்கு மடக்கு - அரசாங்கமே சம்பாதிக்க வழி தேடுனா சாமானியன் கதி..? </div>
<div class="subtitle1"></div>
<div class="content" style="border-top:1px solid #DDD;">
<p class="content">ரயில்வே ஏன் அரசுக்குக் கீழே இருக்குன்னா, அது ஒரு சர்வீஸ். லாபநோக்கோட செயல்படக் கூடாதுங்கிறதுக்காகத்தான்.</p>
<p class="content">சமீபத்துல ஷாக் அடிக்கிற செய்தி ஒண்ணைப் படிச்சேங்க. 37 புது ரயில்களை ரயில்வே டிபார்ட்மென்ட்ல அறிமுகப்படுத்த போறாங்களாம். 'இதுல என்ன ஷாக், புதுசா ரயில் விட்டா நல்லது தானே ஏகாம்பரம்’னு நீங்க கேக்கலாம்.  ஆனா, நான் முழுசாச் சொல்லி முடிச்சப் பின்னாடி நீங்களும் ஷாக் ஆகிடுவீங்க.</p>
<p class="content">போன டிசம்பர் கடைசியில கிறிஸ்துமஸ்/புதுவருஷமுன்னு ஏகப்பட்ட பேர் கூட்டம் கூட்டமா ஊருக்குப் போனப்ப மும்பை-டெல்லி மார்க்கத்துல பரிசோதனை முறையில ஓர் இடைநில்லா குளிர்சாதன வசதிகொண்ட பிரீமியம் ரயில் ஒன்றை சோதனை முறையில நடத்தியிருக்கிறாங்க. இதுக்குண்டான பயண முன்பதிவை ரயில் நிலையத்துல இருக்கிற கவுன்டரில பண்ண முடியாதுன்னு சொன்னாங்களாம். பயண முன்பதிவு ஆன்லைனில மட்டும்தான் புக் செய்ய முடிஞ்சதாம்.  அதேமாதிரி 15 நாட்களுக்கு முன்னாடிதான் முன்பதிவு ஆரம்பிச்சுதாம்.</p>
<p class="content">விலையும் நிலையானது கிடையாதாம். டிமாண்டுக்கு ஏத்தாப்போல மாறுகிற விலையாம்.  அதாவது, விமானத்துல நடைமுறையில இருக்கிற மாதிரி, 15 நாளுக்கு முன்னாடி முன்பதிவு செஞ்சா ஒரு ரேட், ஒரு வாரத்துக்கு முன்னாடி முன்பதிவு செஞ்சா அதைவிட அதிக ரேட். இரண்டுநாள் அல்லது அதுக்குக் குறைவான நாள் இருக்கையில முன்பதிவு செஞ்சா மிக அதிகமான ரேட்டுன்னு பல ரேட்டுல விமான புக்கிங் நடக்குதுல்ல, அதுமாதிரி!</p>
<p class="content">இதுல ஆச்சர்யம் என்ன தெரியுமா? சாதாரணமா 1,815 ரூபாய்க்கு விக்குற மூன்றடுக்குக் குளிர்சாதன வசதி டிக்கெட் இந்த முறையில வித்தப்ப 12,000 ரூபாய் வரைக்கும் போச்சாம். அதேமாதிரி சாதாரணமா 2,910 ரூபாய்க்கு விக்குற இரண்டடுக்கு ஏசி வசதி டிக்கெட் 17,000 ரூபாய் வரைக்கும் விலை போச்சாம்.</p>
<p class="content">ஐ, நல்லா இருக்கே. சீஸனில இதுமாதிரி ரயிலை விட்டா ரயில்வே துறைக்கு நல்ல லாபம் கிடைக்குமே'ன்னுதானே நீங்க  நினைக்கிறீங்க. கொஞ்சம் நிறுத்தி நிதானமா யோசிச்சுப் பாருங்க. நீங்க நினைக்கிறது தப்புன்னு உங்களுக்கே புரியும்.</p>
<p style="text-align: center"><img width="500" height="469" alt="" src="http://cdnw.vikatan.com/nanayam/2014/02/njzlzm/images/pv16a.jpg"></p>
<p class="content">தீபாவளி பொங்கலுன்னு கூட்டம் அலைமோதுறப்ப தமிழக அரசு என்ன பண்ணுச்சு? ஓம்னி பஸ்காரங்க கட்டணம் அதிகமா வசூலிச்சா நடவடிக்கைன்னு சொல்லி செக்கிங்கை அதிகப்படுத்தி, ஹெல்ப் லைன் நம்பரையெல்லாம் விளம்பரப்படுத்தி அவசரத்தேவையை உபயோகிச்சுப் பணம்புடுங்க நினைக்கிற செயலைக் கட்டுப்படுத்தினாங்க. ஆனா, ரயில்வே துறைங்கிறது அரசாங்கத்தோட ஒரு டிபார்ட்மென்ட். சர்வீஸ் மைண்டோட இருக்கவேண்டிய இடத்துல தனியார் நிறுவனத்துக்கு இணையா யோசிச்சு சம்பாதிக்க வழி தேடுனா என்னங்க அர்த்தம்?</p>
<p class="content">இப்ப என்னாச்சுப் பாருங்க. சோதனைமுறையில நடத்தி நிறைய வருமானம் வந்ததால இந்த மாதிரி சேவையை இன்னும் 37 மார்க்கத்துல இதுபோல பிரீமியம் சர்வீஸை அறிமுகப்படுத்தலாமுன்னு இருக்கறாங்களாம். இந்தப் புது மார்க்கெட்டுலேயும் நிறைய வருமானம் வந்துச்சுன்னா அப்புறம் என்ன, லீவு நாட்களில டிக்கெட்டெல்லாம் ஏலமுறைக்குக் கொண்டுவந்திடலாமான்னுகூட யோசிக்க ஆரம்பிச்சிடுவாங்க.</p>
<p class="content">அப்புறம் என்னவாகும்? இன்னைக்கு ஓம்னி பஸ்ஸில ஏற முடியாம தவிக்கிற  சாமானியன் ரயிலிலேயும் ஏறமுடியாம திணறுவான். ஊருக்குப் போறதுங்கிறது கனவாயிடும். அட, ஊருக்குக் கல்யாணம் காட்சி, பண்டிகைன்னு போறதையாவது குறைச்சுக்கலாம். படிக்கிற புள்ளைங்களுக்கு கவுன்சிலிங், வேலைக்கான இன்டர்வியூன்னு ஏழைபாளைங்க பயணம் செய்யத்தானே செய்வாங்க. அவங்க எல்லாரும் பெரிய பாதிப்பை அடைவாங்களே! இதை ஏன் யோசிக்கமாட்டேங்கிறீங்க?</p>
<p class="content">வருமானம் அதிகமா வருதுன்னு ஆசைப்பட்டு நிறைய ரயிலை பிரீமியம் சர்வீஸா மாத்தினா என்னாகும்? ஆத்தாடி! கொள்ளைக்காசு கொடுத்துல்லப் போகணும். ரயில்வே ஏன் அரசுக்குக் கீழே இருக்குன்னா, அது ஒரு சர்வீஸ். லாபநோக்கோட செயல்படக் கூடாதுங்கிறதுக்காகத்தான். ஒரு பைசா விலை ஏத்தலைன்னு பல ஆண்டுகளாச் சொல்லிட்டுக் கடைசியில பெரிய குண்டைத் தூக்கிப்போட்டா என்னங்க அர்த்தம்?</p>
<p class="content">கடந்த பத்து ஆண்டுகளில ரயிலுல தொடர்ந்து போய்ப் பார்த்திருந்தீங்கன்னா தெரியும். கொஞ்சம் கொஞ்சமா சுத்தபத்தம் குறைஞ்சுகிட்டே வருது. ஏசியோ, ஏசி இல்லையோ எல்லாத்திலேயுமே இந்தப் பிரச்னை இருக்குது. இந்த லட்சணத்துல பிரீமியம் ரயில் ஓட்ட ஆரம்பிச்சா எல்லோரோட கவனமும் அதில திரும்பிடும்.</p>
<p class="content">அப்புறம் என்ன நீங்களும் நானும் ரொம்பச் சுமாரான சர்வீஸைத்தான் ரயில்வேயில இருந்து பெற முடியும். பிரீமியம் சர்வீஸ் பிரீமியம் பணம் தர்றவங்களுக்குத்தான்னு சொல்லீட்டாங்கன்னா? ஐயா, ஆபீஸருங்களே கொஞ்சம் சிந்தனைப் பண்ணுங்க. ரயில்வே அரசாங்கத்தோட அங்கம். இதைக் கொஞ்சம் நினைவுல வச்சுக்கிட்டுச் செயல்படுங்க.</p>
<p class="content">முழுக்க முழுக்க ஏசி சர்வீஸ் தானே ஏகாம்பரம்! இதனால சாதாரண மனிதனுக்கு எந்தப் பாதிப்பும் இல்லையே ஏகாம்பரம். இதுக்குப் போயி ஏன் இப்பிடிக் கோபப்படறே?ன்னு நீங்க  கேக்கலாம்.</p>
<p class="content">உடனடியா எந்தப் பாதிப்பும் இல்லைதான், ஆனா, பிற்பாடு பாதிப்பு  ஏற்பட நிறையவே வாய்ப்பிருக்கு. அதனால, வியாபார ரீதியா யோசிக்கிறதை விட்டுட்டு நல்லபடியா நியாயமான ரேட்டுல சாமான்யனை எப்படிப் பத்திரமா போகவேண்டிய ஊருக்குக் கொண்டுபோய்ச் சேர்க்கலாமுன்னு யோசிங்க ஆபீஸர்ஸ்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹுவாவே ஸ்மார்ட்போன்கள் !</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/nanayam/2014/02/njzlzm/images/nav66.jpg"></p>
<p class="content"> </p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜஸ்ட் ரிலாக்ஸ் </div>
<div class="subtitle1">கார் பயணமும் கடற்கரைக் காற்றும்! </div>
<div class="subtitle2">நீரை.மகேந்திரன் </div>
<div class="subtitle3"></div>
<div class="content" style="border-top:1px solid #DDD;">
<p class="content">டென்ஷனிலிருந்து விடுபடத் தீர்வு தேடுவதைவிட, டென்ஷன் இல்லாமல் இருப்பதே ஆனந்தம்.</p>
<p class="content">''என் பிசினஸில் சின்னச் சின்ன விஷயங்களுக்குக்கூட எனது தலையீடுத் தேவை என்பதால் எப்போதும் ஏதாவது  டென்ஷன் இருந்து கொண்டுதான் இருக்கும். கொஞ்சம் அந்தச் சூழலுக்கு நம்மைப் பழக்கிக்கொண்டால் எந்த டென்ஷன் இருந்தாலும் அதைச் சமாளித்துவிட முடியும்.</p>
<p class="content">அதேநேரத்தில் தனிப்பட்ட ரிலாக்ஸ்களும் அவசியமாகத்தான் இருக்கிறது. இதற்காக வேலைகளுக்கு இடையிலேயாவது நேரம் ஒதுக்கி ரிலாக்ஸ் ஆகிவிடுவேன். கார் பயணங்கள் எனக்குப் பிடித்தமானது. கார் பயணத்தின்போது இசைக் கேட்பதோ அல்லது வெளியில் வேடிக்கைப் பார்த்துக்கொண்டு செல்லும் போதோ டென்ஷன்களை யோசிக்கத் தோணாது.</p>
<p style="text-align: center"><img width="500" height="380" alt="" src="http://cdnw.vikatan.com/nanayam/2014/02/njzlzm/images/nav82a.jpg"></p>
<p class="content">குறிப்பாக, வெளியூர்ப் பயணங்களை உண்மையில் வரமாகக் கருதுகிறேன். அப்போது அவசியம் என்றால் மட்டும்தான் நான் யாரையாவது தொடர்புகொண்டு பேசுவேன். தொலைபேசி நாட் ரீச்சபிள் என்கிறபோது வெளியிலிருந்து எவரும் நம்மைத் தொடர்புகொள்ள முடியாது. இதுபோன்ற நேரங்கள் டென்ஷன் இல்லாத நேரங்களாக இருக்கும்.</p>
<p class="content">புதுச்சேரிக்குப் பயணிக்கிறேன் என்றால் கிழக்குக் கடற்கரைச் சாலையில்</p>
<p class="content">கொஞ்சநேரம் காரை நிறுத்தி, கடற்காற்றை வாங்குவதும், கடலை ரசித்துக்கொண்டே செல்வதும் பிடித்தமானது. உண்மையில் டென்ஷனிலிருந்து விடுபடத் தீர்வு தேடுவதைவிட, டென்ஷன் இல்லாமல் இருப்பதுதான் இன்னும் ஆனந்தம். அதாவது, தொடர்பு எல்லைக்கு வெளியில் இருக்கும் நேரங்கள் நான் டென்ஷனுக்கு வெளியில் இருக்கும் நேரங்கள்! அந்த நேரத்தை நான் முழுமையாக அனுபவிப்பேன்!''</p>
<p style="text-align: right"><span style="color: #993300">                 படம்: வீ.நாகமணி.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">Nanayam Facebook</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/nanayam/2014/02/njzlzm/images/nav24a.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பங்குகள் : வாங்கலாம்...விற்கலாம் !</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/nanayam/2014/02/njzlzm/images/nav76a.jpg"></p>
<p style="text-align: center"><img alt="" src="http://cdnw.vikatan.com/nanayam/2014/02/njzlzm/images/nav77.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மார்க்கெட் டிராக்கர் (MARKET TRACKER)</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img width="600" height="841" alt="" src="http://cdnw.vikatan.com/nanayam/2014/02/njzlzm/images/nav72.jpg"></p>
<p style="text-align: center"><img alt="" src="http://cdnw.vikatan.com/nanayam/2014/02/njzlzm/images/nav73.jpg"></p>
<p style="text-align: center"><img alt="" src="http://cdnw.vikatan.com/nanayam/2014/02/njzlzm/images/nav74.jpg"></p>
<p style="text-align: center"><img alt="" src="http://cdnw.vikatan.com/nanayam/2014/02/njzlzm/images/nav75.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நிஃப்டி டெக்னிக்கல் பார்வை</div>
<div class="subtitle1">திடீர் ரிவர்ஸல்கள் எந்த நிமிடத்திலும் வந்துவிடலாம்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img width="600" height="827" alt="" src="http://cdnw.vikatan.com/nanayam/2014/02/njzlzm/images/nav78.jpg"></p>
<p style="text-align: center"><img alt="" src="http://cdnw.vikatan.com/nanayam/2014/02/njzlzm/images/nav79.jpg"></p>
<p style="text-align: center"><img alt="" src="http://cdnw.vikatan.com/nanayam/2014/02/njzlzm/images/nav80.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கம்பெனி ஸ்கேன் - பஜாஜ் ஃபைனான்ஸ்! </div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #800080">புதிதாக வங்கித் தொடங்க உரிமம் கேட்டு விண்ணப்பித்திருக்கும் பல நிறுவனங்களில் பஜாஜ் குழுமமும் ஒன்று! </span></p>
<p class="content">1987-ல் தொடங்கப்பட்டு, இன்று வரை முன்னணியில் இருக்கும் பஜாஜ் ஃபின்சர்வ் லிமிடெட்டின் துணை நிறுவனமான பஜாஜ் ஃபைனான்ஸ் லிமிடெட்டைத்தான் இந்த வார ஸ்கேனிங் பகுதியில் நாம் அலசப் போகிறோம்.</p>
<p class="content">ஆரம்பக் காலத்தில் பஜாஜ் ஆட்டோவின் தயாரிப்புகளான மூன்றுசக்கர மற்றும் இரண்டுசக்கர வாகனங்களுக்கு மட்டுமே கடன் உதவி செய்துவந்த இந்த நிறுவனம் சமீபகாலமாக வீட்டு உபயோகப் பொருட்கள், தனிநபர்க் கடன்கள், வீடு கட்டக் கடன், கட்டுமான நிறுவனங்களுக்கான கடன் என  எல்லாவிதமான கடன்களையும் தர ஆரம்பித்து ஒரு முழுமையான நிதி நிறுவனமாகச் செயல்பட்டு வருகிறது. பஜாஜ் குழுமத்தைச் சார்ந்த நிறுவனம் என்பதால் நிர்வாகத் திறமை மற்றும் நேர்மை குறித்துக் குறைவாக மதிப்பீடு செய்ய முடியாது.</p>
<p style="text-align: center"><span style="color: #800080">தொழில் எப்படி?</span></p>
<p class="content">வங்கிகளானாலும் சரி, வங்கியல்லாத நிதி நிறுவனங்களானாலும் சரி, நாட்டின் பொருளாதாரச் சூழலுக்கு ஏற்றாற்போல்தான் இந்த நிறுவனங்களின் லாபம் இருக்கும். தற்போதிருக்கும் மந்தமான பொருளாதாரச் சூழ்நிலையில் குறைந்த கடன்களே தரப்பட்டு வருகிறது. இந்த மந்தநிலை மாறி மீண்டும் உற்சாகத்துடன் பொருளாதாரம் செயல்பட ஆரம்பிக்கும்போது, முதலில் பயன்பெறப்போவது நிதி நிறுவனங்கள்தான் என்று சொல்லலாம்.</p>
<p style="text-align: center"><img width="404" height="268" alt="" src="http://cdnw.vikatan.com/nanayam/2014/02/njzlzm/images/nav56b.jpg"></p>
<p class="content">ஓரளவு நல்ல முதலீட்டைக் கொண்டிருக்கும் நிறுவனங்களே வங்கி சார்ந்த துறைகளில் வெற்றி பெறமுடியும். ஏனென்றால், கடன் தரக்கூடிய திறனே இந்த நிறுவனங்களின் லாபத்தை நிர்ணயிக்கும். முதலீட்டாளர்களிடம் இருந்து டெபாசிட்களைப் பெற்று கடன் தரலாம் என்றாலும், இதற்கும் கம்பெனியின் பங்கு முதலீடே அளவீடாக எடுத்துக்கொள்ளப்படுவதால் ஓரளவுக்கு நல்ல கேப்பிட்டலைக் கொண்ட நிறுவனங்கள் மட்டுமே பொருளாதார வளர்ச்சியில் பங்கெடுத்து லாபம் பார்க்க முடியும்.</p>
<p class="content">அரசுடைமையாக்கப்பட்ட மற்றும் தனியார் வங்கிகள் முழுவீச்சில் போட்டிப் போடும் தொழில் இது. எனவே, நிர்வாகத் திறனும், நீண்ட நாட்களாகச் செயல்பட்டுவரும் நிறுவனங்களுமே இந்தத் தொழிலில் தொடர்ந்து வெற்றிபெற முடியும்.</p>
<p style="text-align: center"><span style="color: #800080">கம்பெனி எப்படி?</span></p>
<p class="content">பஜாஜ் ஆட்டோவின் தயாரிப்பு களுக்குக் கடனுதவிச் செய்வதற் காகவென்றே நிறுவப்பட்ட நிறுவனம் இது. வங்கியல்லாத நிதி நிறுவனங்கள் 2008-க்குப் பிறகு தங்களுடைய கடன் போர்ட்ஃபோலியோவைச் சுருக்க ஆரம்பித்தன. அந்த இக்கட்டான நிலைமையிலும்கூட பஜாஜ் ஃபைனான்ஸ் கொஞ்சம் கொஞ்சமாகத் தனது கடன் போர்ட்ஃபோலியோவை விரிவாக்க ஆரம்பித்தது.</p>
<p class="content">வாராக்கடன்களும் வட்டிவிகித மாறுதல்களும் இதுபோன்ற நிதி நிறுவனங்களின் செயல்பாட்டைச் சீர்குலைக்க வாய்ப்பிருக்கிறது. என்றாலும், பஜாஜ் ஃபைனான்ஸ் இதுபோன்ற நஷ்டங்களுக்காகத் தனது லாபத்தில் சட்டரீதியாகத் தேவையான அளவுக்கு ஒதுக்கீடுகளைச் செய்துகொண்டே வருவதால் பெரிய அளவில் பாதிப்பு வந்துவிட வாய்ப்பில்லை என்று எதிர்பார்க்கலாம்.</p>
<p class="content">மீண்டும் வேகமான பொருளாதார வளர்ச்சியைச் சந்திக்க வாய்ப்பிருக்கும் இந்தியாவில், புதிதாக வங்கித் தொடங்குவதற்கான உரிமம் கேட்டு 26 நிறுவனங்களே விண்ணப்பித்துள்ளன. இதில் பஜாஜ் குழுமமும் ஒன்று. இந்தக் குழுமத்துக்கு வங்கித் தொடங்குவதற்கான  உரிமம் கிடைத்தால் வியாபாரம் பெரிய அளவில் விரிவாக வாய்ப்பு இருக்கிறது.</p>
<p style="text-align: center"><img width="600" height="166" alt="" src="http://cdnw.vikatan.com/nanayam/2014/02/njzlzm/images/nav56d.jpg"></p>
<p class="content">வங்கிக்கான உரிமம் கிடைத்த சில ஆண்டுகளிலேயே உரிமம் பெற்ற நிறுவனங்களின் செயல்பாட்டிலும் லாபத்திலும் பெரிய மாறுதல்கள் நிச்சயமாக வந்துவிடாது என்றபோதிலும், ஒரு நீண்டகாலத்துக்கு முதலீடு செய்யும் முதலீட்டாளராக, வங்கிக்கான உரிமம் கிடைக்க வாய்ப்பிருக்கிறது என்று எதிர்பார்க்கும் குழுமங்களின் பங்குகளை நிச்சயமாக நாம் ஸ்கேன் செய்து சரியான சமயத்தில் முதலீடு செய்வதற்காகத் தெளிவு செய்து வைத்துக்கொள்ளலாம் என்பதில் எந்தச் சந்தேகமும் இல்லை.</p>
<p class="content">வங்கிக்கான உரிமம் கிடைப்பதில் சில சிக்கல்களும் இந்த நிறுவனத்துக்கு உண்டு. இதுவரை பஜாஜ் ஆட்டோவின் தயாரிப்புகளுக்கு மட்டுமே கடன் அளித்துவரும் இந்த நிறுவனம் வங்கிக்கான உரிமத்தைப் பெற்றால் எல்லா ஆட்டோமொபைல் நிறுவனங்களின் தயாரிப்புகளுக்கும் கடன் தரவேண்டியிருக்கும் என்பதை நீங்கள் நினைவில்கொள்ள வேண்டும்.</p>
<p style="text-align: center"><span style="color: #800080">ரிஸ்க்குகள் என்னென்ன?</span></p>
<p class="content">வங்கிச் சார்ந்த துறைகளைப் பொறுத்தவரை, சட்டதிட்டங்கள் கடுமையாக மாறிக்கொண்டே இருக்கும். எதிர்காலத்தில் வரக்கூடிய சட்டதிட்டங்களையும் மனதில் வைத்தே தற்போதைய வியாபாரத்தை இவர்கள் மிகவும் கன்சர்வேட்டிவ் அப்ரோச்சுடன் எப்போதுமே செய்ய வேண்டியிருக்கும்.</p>
<p class="content">கடுமையான கடன் வழங்கும் கொள்கைகளை வைத்திருந்தால் வியாபாரம் செய்யமுடியாது. அதே நேரம் சுலபமான கடன் தரும் கொள்கைகளைக் கொண்டிருந்தாலோ வாராக்கடன் அதிகமாகிவிடும். எனவே, இந்த இரண்டுக்கும் நடுவே சீராகச் சமன் செய்தே தொழிலை நடத்தவேண்டிய கட்டாயத்தில் இந்த நிறுவனம் இருக்கிறது.</p>
<p style="text-align: center"><img width="400" height="308" alt="" src="http://cdnw.vikatan.com/nanayam/2014/02/njzlzm/images/nav56a.jpg"></p>
<p class="content">அதேபோல், பொருளாதார மந்தநிலை சிறிதுகாலத்தில் மாறிவிடும் என்பது ஓர் எதிர்பார்ப்புதான். மந்தநிலை இன்னும் இரண்டு மூன்று ஆண்டுகள் தொடர்ந்தால், அதனால் ஏற்படும் வியாபாரத் தொய்வு நிலை லாபத்தைக் கணிசமாகக் குறைத்துவிடலாம். கடன் வழங்கும் தொழிலில் போட்டியும் அதிகமாகவே இருக்கிறது. எனவே, கடுமையான சட்டதிட்டங்களுக்கு நடுவே போட்டியையும் இந்த நிறுவனம் தொடர்ந்து எதிர்கொண்டு சமாளிக்க வேண்டியிருக்கும்.</p>
<p class="content">சமீப காலத்தில் இந்த நிறுவனத்தின் புரமோட்டர்களின் ஷேர்கள் எதுவும் அடமானத்தில் இல்லை. எனவே, இதனால் ஏற்படும் விலை தடுமாற்றங்களுக்கான வாய்ப்பு இப்போதைக்கு இல்லை என்று நாம் <img align="left" width="196" height="191" alt="" src="http://cdnw.vikatan.com/nanayam/2014/02/njzlzm/images/nav56e.jpg">வைத்துக்கொள்ளலாம்.</p>
<p class="content">ஏற்கெனவே சொன்னதைப்போல் சமீப காலத்தில்தான் தனி ஒரு கம்பெனியின் தயாரிப்புகளுக்குப் ஃபைனான்ஸ் செய்யும் நிறுவனம் என்ற நிலையிலிருந்து, எல்லாவகையான புராடக்ட்களையும் கொண்ட நிறுவனமாகக் கொஞ்சம் கொஞ்சமாக வெற்றிகரமாக மாறிவந்துள்ளது இந்த நிறுவனம்.</p>
<p class="content">இந்த மாறுதலுக்கான குணத்தையும் வேகத்தையும் தொடர்ந்து இன்னும் நீண்டநாட்களுக்குத் தன்னுள்ளே கொண்டே செயல்படவேண்டும். ஏதாவது ஒரு காரணத்தால் இந்த நிலையைத் தொடரமுடியாமல் போனால், இந்த நிறுவனத்தின் மதிப்பீடுகள் குறைய வாய்ப்புள்ளது.</p>
<p class="content">பொருளாதார மேம்பாடு, வங்கி களுக்கான உரிமம் பெறுதல் என நிறைய எதிர்பார்ப்புகளுடனேயே நாம் இந்தப் பங்கை மனதில்கொள்ள வேண்டியுள்ளது. இருப்பினும் பழைய டிராக் ரெக்கார்டும், பஜாஜ் நிறுவனத்தின் நிர்வாகத் திறமையும்  வைத்துப் பார்க்கும்போது, நீண்டகால முதலீட்டுக்காக இந்த நிறுவனத்தின் பங்குகளை டிராக் செய்வதில் தவறேதும் இல்லை!</p>
<p style="text-align: right"><span style="color: #800080">- நாணயம் ஸ்கேனர்</span></p>
<p class="content">(குறிப்பு: இந்தப் பகுதி இன்றைய விலையிலேயே வாங்கவேண்டிய பங்கு பரிந்துரை பகுதி அல்ல. இதில் சொல்லப்பட்டுள்ள பங்குகளை வாங்குவது முதலீட்டாளர்களின் தனிப்பட்ட முடிவாகும்!)</p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">எஃப்&amp; ஓ கார்னர்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img width="600" height="797" alt="" src="http://cdnw.vikatan.com/nanayam/2014/02/njzlzm/images/nav81a.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜாலி டூர்..சக்சஸ் ரகசியம் !</div>
<div class="subtitle1">அனுபவம் சொல்லும் கோவை மாணவர்கள்...</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #800080">கல்லூரியில் படித்துக்கொண்டே டூர் ப்ரோகிராம் ஏற்பாடு செய்வதன் மூலம் நிறைய சம்பாதிக்கின்றனர் இந்த மாணவர்கள்! </span></p>
<p class="content">படிக்கும்போது ஊர் சுற்றித் திரியும் இளைஞர்களைப் பார்த்தால் திட்டவேண்டும் என்று தோன்றுமல்லவா? ஆனால், அதையே தொழிலாகச் செய்வதோடு,  படிப்பிலும்  கில்லியாக விளங்குகின்றனர் கோவை கற்பகம் தொழில்நுட்ப மற்றும் நாமக்கல் செல்வம் பொறியியல் கல்லூரி மாணவர்கள் முரளிதரன், நரேஷ், சரவணன்.</p>
<p class="content">இந்த மூவரை நாம் சந்தித்தோம். முதலில் பேசவந்தார் முரளிதரன். ''எனக்கு ஊர் சுற்றுவது என்றால் மிகவும் பிடித்தமான ஒன்று. அதற்காகவே விழுப்புரத்திலிருந்து கோவை கல்லூரிக்குப் படிக்கவந்தேன். அப்போதுதான் டிராவல் ஏஜென்சி வைத்திருக்கும் ஒருவரின் நட்பு கிடைத்தது. அவரது டிராவல் பிசினஸில் என்னையும் அவ்வப்போது உதவிக்காக வெளியூருக்கு அழைத்துச் செல்வார். அப்படியே அவருடன் ஜாலியாக ஊர் சுற்றும்போது இதை நாம் ஏன் ஒரு பிசினஸாகச் செய்யக்கூடாது என்று நினைத்தேன். வழக்கமான டூர்  ப்ரோகிராம் மாதிரி இல்லாமல், சற்று வித்தியாசமாகச் செய்ய நினைத்தபோதுதான் நாங்கள் இப்போது செய்துவரும் இந்த டூர் பிசினஸ் ஐடியா பிறந்தது'' என முரளி நிறுத்தியபோது சரவணன் தொடர்ந்தார்.</p>
<p style="text-align: center"><img alt="" width="486" height="324" src="http://cdnw.vikatan.com/nanayam/2014/01/mzuwmd/images/nav46b(1).jpg"></p>
<p style="text-align: center"><span style="color: #993300">சுற்றுலா பேக்கேஜ்!</span></p>
<p class="content">''நாம் படிப்பது பொறியியல். எல்லாக் கல்லூரிகளிலும் இண்டஸ்ட்ரியல் விசிட் என்ற பெயரில் வருடா வருடம் 1-5 நாட்கள் வரை சுற்றுலாச் செல்வார்கள். நாங்களும் போய் வந்திருக்கிறோம். எனவே, மாணவர்களுக்கென ஒரு  டூர் பேக்கேஜிங் ஆரம்பித்தால் என்ன என்று நினைத்தோம். இதன்படி, மாணவர்கள், மாணவிகள் எந்த ஊருக்குச் சுற்றுலாச் சென்றாலும் அவர்களைப் பேருந்தில் ஏற்றுவது முதல் அவர்கள் திரும்பி வந்து இறங்கும்வரை முழுக்க முழுக்க எங்கள் பொறுப்பு. எங்கள் இருவரோடு, என்னுடன் டிப்ளமோ வரை படித்த நரேஷையும் சேர்த்துக்கொண்டு 'ஃப்ளை இந்தியா டூர்ஸ்’ என்ற பெயரில் இந்த நிறுவனத்தைத் தொடங்கினோம்.    </p>
<p class="content">ஆரம்பத்தில் பஸ் வாடகை எடுப்பது பெரிய பிரச்னையாக இல்லை. ஆனால், தங்கும் இடம், வெளிமாநில உதவிகள் ஆகியவைதான் சற்றுத் தயக்கமாக இருந்தது.</p>
<p style="text-align: center"><span style="color: #993300">ஃபேஸ்புக் மார்க்கெட்டிங்!</span></p>
<p class="content">ஃபேஸ்புக்கில் எங்களைப் பற்றி ஒரு பக்கம் ஆரம்பித்து விளம்பரம் செய்ய ஆரம்பித்தோம். அதன் மூலம்தான் எங்கள் முதல் சுற்றுலா ஆர்டர் கிடைத்தது. முதல் பயணம், விழுப்புரம் டூ கோவை என்பதால் எங்களுக்கும் பெரிதாக எந்தக் கஷ்டமும் தெரியவில்லை. விழுப்புரத்திலிருந்து கிளம்பியபோது கூடவே நாங்களும் கிளம்பினோம். இங்கு வேலைகள் முடிந்தபிறகு சரியாகச் சென்று சேர்த்தோம். எங்கள் சேவை அவர்களுக்கு மிகவும் பிடித்திருந்ததால், அதைப் பார்த்து மற்ற நண்பர்களும் கேட்க ஆரம்பித்தனர். முதல் பயணத்தில் பெரிய பிரச்னை ஏதுமில்லை. ஆனால், மற்றப்  பயணங் களிலும் பிரச்னைதான்'' என நிறுத்திய போது நரேஷ் தொடர்ந்தார்.</p>
<p class="content">'டூர் ஆபரேட் செய்வது என்பது கொஞ்சம் டென்ஷன் பிடித்த விஷயம்தான். டூருக்கு வருகிறவர்கள் தங்குகிற இடம், சாப்பாடு, அழைத்துச் செல்கிற இடங்களில் எந்தப் பிரச்னையும் வராமல் பார்த்துக்கொள்ள வேண்டும். தூங்கும்போது கொசு கடித்தாலும் சரி, சட்னியில் உப்பு இல்லை என்றாலும் சரி, அதை ஒரு குறையாக நம்மிடம் எடுத்துச் சொல்லிவிடுவார்கள் டூருக்கு வந்தவர்கள். இதுமாதிரி அவர்கள் எந்தக் குறையை எடுத்துச் சொன்னாலும் அதைப் பொறுமையாகக் கேட்டு, அவர்களின் கோரிக்கையை நிறைவேற்றித் தரவேண்டும்.  </p>
<p style="text-align: left">சில சமயம்  பஸ் எங்காவது மோதி சிறிய அளவில் விபத்து ஏற்பட்டுவிடும். அப்போது பாதிக்கப்பட்டவரிடம் பேசி காவல் துறையிடம் செல்லாதவாறு அவர்களைச் சமாளிக்க வேண்டும். இதுவரை நாங்கள் கோவை மட்டுமின்றி திருப்பூர், கரூர், சேலம், நாமக்கல் போன்ற மாவட்டங்களில் உள்ள 26 கல்லூரிகளின் சுற்றுலாக்களை ஏற்பாடு செய்துதந்துள்ளோம்.</p>
<p style="text-align: center"><span style="color: #993300">லாபமல்ல, உழைப்புக்கான ஊதியம்!</span></p>
<p class="content">சிறுசிறு பிரச்னைகளால் செலவு ஏற்படும்போது எங்கள் லாபம் குறைந்துவிடும். அதை அடுத்தச் சுற்றுலாவில் பார்த்துக்கொள்ளலாம் என எங்களை நாங்களே தேற்றிக் கொள்வோம். எங்கள் சேவை திருப்தியாக இருக்கும்பட்சத்தில், அதை அவர்கள் தங்களது மற்ற நண்பர்களிடம் பகிர்ந்துகொள்வதன் மூலம் எங்களுக்கு இன்னும் நிறைய பிசினஸ் வாய்ப்புகள் கிடைக்கும். இப்படித்தான் எங்கள்  வட்டம் விரிகிறது.</p>
<p class="content">இதன்மூலம் எங்களுக்கு நல்ல தொழில் அனுபவமும் கிடைக்கிறது.  இதுபோன்ற கல்வி சுற்றுலாக்கள் பெரும்பாலும் அரசு விடுமுறை நாட்கள், தேர்வு விடுமுறை நாட்களிலேயே மேற்கொள்ளப்படுவதால் எங்களுக்கும் படிப்பு, வருகை சதவிகிதம் ஆகியன பாதிக்கப்படுவதில்லை.</p>
<p style="text-align: center"><img alt="" width="400" height="473" src="http://cdnw.vikatan.com/nanayam/2014/01/mzuwmd/images/nav46e.jpg"></p>
<p class="content">இந்தத் தொழிலில் கல்லூரிகளைப் பொறுத்தே லாபம் கிடைக்கும். பெரிய கல்லூரி மாணவர்கள் என்றால் எல்லா ஏற்பாடும் பெரிய அளவில் எதிர்பார்ப்பார்கள். லாபமானது கல்லூரிக்குக் கல்லூரி மாறுபடும். எப்படியும் ஒரு பயணத்துக்கு 6,000 ரூபாயாவது கிடைக்கும். எண்ணிக்கை அதிகரிக்கும்பட்சத்தில் 20,000 ரூபாய் வரை கிடைக்கும். இது வெறும் லாபம் மட்டுமல்ல, எங்களின் உழைப்புக்குக் கிடைக்கும் ஊதியம். இந்தப் பணத்தை எங்கள் கல்லூரிப் படிப்புச் செலவுகளுக்குப் பயன்படுத்திக் கொள்வோம்' என்றார் நரேஷ்.</p>
<p style="text-align: center"><img width="400" height="166" alt="" src="http://cdnw.vikatan.com/nanayam/2014/02/njzlzm/images/nav46h.jpg"></p>
<p class="content">''எங்கள் மூவருக்கும் அரியர்கூட இல்லாத அளவுக்குப் படிப்பு மற்றும் தொழில் இரண்டையும் சமாளிக்கிறோம். இந்தத் தொழிலின் அடுத்தக்கட்டமாக இதை வெளிநாடு அளவுக்குக் கொண்டு செல்லமுடியுமா என யோசிக்கிறோம். முடிந்தால் அதையும் செய்வோம். படிப்பு முடிந்தால் நாங்கள் இதையேகூடப் பெரிய அளவில் செய்வோம்.  பொறியியல் படித்துவிட்டு வேலைக்காக அலையாமல் சுயதொழில் செய்வது நல்ல விஷயம்தானே'' என மூவருமே கேட்க, பெஸ்ட் ஆஃப் லக் சொல்லிவிட்டுப் புறப்பட்டோம்.</p>
<p style="text-align: right"><span style="color: #800000">படங்கள்:  ர.சதானந்த்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கமாடிட்டி-மெட்டல் &amp; ஆயில் </div>
<div class="subtitle1"></div>
<div class="content" style="border-top:1px solid #DDD;">
<p class="content">இந்த வாரம் கச்சா எண்ணெய் விலைப்போக்குக் குறித்து ஏஞ்சல் புரோக்கிங் நிறுவனத்தின் கிளஸ்டர் ஹெட் சிவக்குமார் விரிவாகச் சொல்கிறார்.</p>
<p style="text-align: center"> <span style="color: #993300">கச்சா எண்ணெய்! </span></p>
<p class="content">''அமெரிக்கா மற்றும் கனடாவைச் சேர்ந்த விபத்து விசாரணைக் குழுக்கள், கச்சா எண்ணெய் எடுத்துச்செல்லும் ரயில்களுக்குக் கடந்த வியாழக்கிழமையன்று கடுமையான கட்டுப்பாடுகளை விதித்துள்ளது. மேலும், மக்கள் நிறைந்த பகுதிகளில் ஏற்படும் விபத்தால், பெரும்பாலானோர் தங்கள் வாழ்க்கையை இழப்பதோடு, சொத்துகள் மற்றும் சுற்றுச்சூழல் பாதிப்பும் ஏற்படும் என்றும் எச்சரித்துள்ளது.  </p>
<p class="content">அமெரிக்கா ஈரானுக்கு அடுத்த ஆறு மாதம் வரை நாள் ஒன்றுக்கு ஒரு மில்லியன் பேரலுக்கு மேல் விற்பதற்குத்  தடை விதித்துள்ளதாகத் தெரிகிறது. அதேசமயம், அமெரிக்கா மற்றும் சீனாவின் உற்பத்திக் குறைந்திருப்பது கச்சா எண்ணெய்யின் தேவையைக் குறைக்கலாம். வரும் வாரத்தில் கச்சா எண்ணெய் விலை ரூ.6,200-ஐ தாண்டும் பட்சத்தில்  ரூ.6,400 - 6,600 வரை செல்ல வாய்ப்பிருக்கிறது.''</p>
<p style="text-align: center"><img alt="" width="500" height="373" src="http://cdnw.vikatan.com/nanayam/2014/02/njzlzm/images/nav67a.jpg"></p>
<p style="text-align: center"><span style="color: #993300">தங்கம்! </span></p>
<p class="content">கடந்த வியாழக்கிழமையன்று காங்கிரஸ் கட்சியின் தலைவர் சோனியா காந்தி தங்கம் இறக்குமதி மீதான தடைகளை நீக்கவேண்டும்,  தங்கம் இறக்குமதி வரியை</p>
<p class="content">10 சதவிகிதத்திலிருந்து குறைக்க வேண்டும் என்று கூறியுள்ளார்.</p>
<p class="content">இந்தியா விலைமதிப்பற்ற உலோகங்களை வாங்குவதில் உலக அளவில் முக்கிய இடத்தில் இருந்து வந்தது. ஆனால், கடந்தாண்டு நடப்புக் கணக்குப் பற்றாக்குறையைக் குறைக்கத் தங்கத்தின் மீதான வரியை அதிகரித்ததால் இறக்குமதி குறைந்தது. மேலும், இறக்குமதி செய்யப்படும் தங்கத்தில் 20 சதவிகிதம் ஏற்றுமதி செய்யவேண்டும் என்பது போன்ற விதிமுறைகளை மத்திய அரசு விதித்தது. இதனால், தங்கக் கடத்தல் அதிகரித்து வருகிறது.</p>
<p class="content">மேலும், கடந்த வியாழக்கிழமையன்று வெளியான சீனாவின் உற்பத்திக் குறித்த குறியீடு அந்த நாட்டின் பொருளாதார வளர்ச்சிக் குறைந்துள்ளதைக் காண்பிக்கிறது. அமெரிக்காவில் நிறுவனங்களின் வருமானம் குறைந்துள்ளது என்ற செய்திகள் வெளியானதையடுத்து பங்குச் சந்தைகள் சரிந்தன. <img alt="" align="left" width="81" height="122" src="http://cdnw.vikatan.com/nanayam/2014/02/njzlzm/images/nav67b.jpg">பங்குச் சந்தைகளில் முதலீடு குறைந்து, அது தங்கத்தில் முதலீடானது.</p>
<p class="content">இதையடுத்து வரும் வாரத்தில் 28-29 தேதிகளில் நடக்கவிருக்கும் ஃபெடரல் பாலிசிக் கூட்டத்தில் மாதாமாதம் வழங்கும் கடன்பத்திர அளவில் மாற்றம் செய்யப்படலாம் என்று நினைத்து, கோல்டு ஃபண்டுகளில் முதலீடு செய்திருந்தவர்கள் வெளியேறி வருகின்றனர்.</p>
<p class="content">அமெரிக்காவின் எஸ்பிடிஆர் கோல்டு ஃபண்டின் கையிருப்பு கடந்த வியாழக்கிழமையன்று 5.39 டன்கள் குறைந்து 790.46 டன்னாக இருந்தது. இது, கடந்த ஐந்து ஆண்டுகளில் குறைந்தபட்சமாகும்.</p>
<p class="content">வரும் வாரத்தில் அமெரிக்க மானிட்டரி கொள்கையில் ஏற்படும் மாற்றத்தைப் பொறுத்துத் தங்கம் விலையில் மாற்றம் இருக்கலாம். வரும் வாரத்தில் தங்கத்தின் விலை ரூ.29,400-ஐ தாண்டும்பட்சத்தில் ரூ.30,000 வரை செல்லலாம். விலை குறையும் பட்சத்தில் ரூ.29,183 - 28,600 வரை செல்ல வாய்ப்புள்ளது.</p>
<p style="text-align: center"><span style="color: #993300">வெள்ளி! </span></p>
<p class="content">வரும் வாரத்தில் அமெரிக்காவில் மாதாமாதம் வழங்கும் கடன்பத்திர அளவில் ஏற்படும் மாற்றத்தைப் பொறுத்தே வெள்ளியின் விலை வர்த்தகமாகலாம். மேலும், வெள்ளியின் முக்கிய ரெசிஸ்டன்ஸ் லெவல் (மார்ச் கான்ட்ராக்ட்) ரூ.45,300. இந்த விலையைத் தாண்டாதபட்சத்தில் விலை குறையவே வாய்ப்புகள் அதிகம். வரும் வாரத்தில் விலை ரூ.45,300-44,400 வரையில் வர்த்தகமாக வாய்ப்புள்ளது.</p>
<p style="text-align: center"><span style="color: #993300">அடிப்படை உலோகங்கள்! </span></p>
<p class="content">காப்பர்: லண்டன் மெட்டல் எக்ஸ்சேஞ்சில் காப்பரின் இருப்பு மார்ச் 2012-க்குப் பிறகு அதிகமாகக்  குறைந்து காணப்படுகிறது. மேலும், கடந்த வாரம் வெளியான சீனாவின் உற்பத்திக் குறித்த குறியீடு குறைந்துள்ளதும், அமெரிக்காவில் வீடு குறித்த குறியீடுகள் குறைந்துள்ளதும் மெட்டல்களின் தேவைக் குறைந்துள்ளதைக் காட்டுகிறது. இதையடுத்து, வரும் வாரத்தில் காப்பரின் விலை குறையலாம்.</p>
<p style="text-align: center"><img alt="" width="600" height="258" src="http://cdnw.vikatan.com/nanayam/2014/02/njzlzm/images/nav67c.jpg"></p>
<p class="content">ஜிங்க்: ஜிங்க் கையிருப்பு குறைவாக உள்ளபோதிலும், ஜிங்கின் உத்தரவாத விகிதம் 5,19,725 மெட்ரிக் டன்னிலிருந்து 2,93,000 மெட்ரிக் டன்னாக குறைக்கப் பட்டுள்ளது. இதிலிருந்து ஜிங்கின் தேவைக் குறைந்துள்ளதை அறிய முடிகிறது. வரும் வாரத்தில் ஜிங்கின் விலை குறையவே வாய்ப்புகள் அதிகம்.</p>
<p class="content">லெட்: கடந்த மூன்று மாதங்களாக லெட்டின் இருப்பு குறைந்துள்ள போதும், டெக்னிக்கல்படி, விலை குறைய வாய்ப்புகள் அதிகம். நடுத்தரக் காலத்தில் தேவை அதிகரித்து விலை ஏறலாம்.</p>
<p class="content">நிக்கல்: தொடர்ந்து லண்டன் மெட்டல் எக்ஸ்சேஞ்சில் நிக்கல் அதிகமாகவே இருந்து வருகிறது. அதேசமயம், இந்தோனேஷியாவில் ஏற்றுமதித் தடை செய்யப்பட்டுள்ளது அதிக விலையிறக்கத்தைத் தடுக்கலாம். வரும் வாரத்தில் நிக்கல் விலை அதிக ஏற்றஇறக்கம் இல்லாமல் வர்த்தகமாகலாம்.</p>
<p style="text-align: center"><span style="color: #993300">இயற்கை எரிவாயு! </span></p>
<p class="content">அமெரிக்காவின் கிழக்குப் பகுதிகளில் வெப்பநிலை தொடர்ந்து சாதாரண வெப்பநிலைக்குக் கீழே அடுத்த ஐந்து நாட்களுக்கு நிலவிவரும் என்று கணிப்புகள் கூறுகின்றன. இது இயற்கை எரிவாயு விலையில் எதிரொலிக்கும் என்று எதிர்பார்க்கப்படுகிறது. மேலும், வெப்பமூட்டும் தேவைக்காக இயற்கை எரிவாயு தேவை அதிகரிக்கலாம்.</p>
<p style="text-align: center"><img width="500" height="185" alt="" src="http://cdnw.vikatan.com/nanayam/2014/02/njzlzm/images/nav67e.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அக்ரி கமாடிட்டி! </div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #993300">இந்த வாரம் கொண்டைக்கடலையின் விலைப்போக்குக் குறித்து விரிவாகச் சொல்கிறார் இந்தியா நிவேஷ் நிறுவனத்தின் கமாடிட்டி மற்றும் ஃபாரக்ஸ் பிரிவின் தலைவர் மனோஜ்குமார் ஜெயின். </span></p>
<p style="text-align: center"> <span style="color: #800080">கொண்டைக்கடலை! (chana)<br></span></p>
<p class="content">''ராபிப் பருவத்தில் இந்தியாவின் பருப்பு வகைகளின் உற்பத்தி சுமார் 70% -ஆக இருக்கும். அரசு முன்னரே மதிப்பிட்டபடி, ராபிப் பருவத்தில் பருப்பு வகைகளின் உற்பத்தி 138 லட்சம் ஹெக்டேரைத் தாண்டியுள்ளது. இது கடந்த வருடத்தோடு ஒப்பிடும்போது, 5 லட்சம் ஹெக்டேர் பரப்பளவு அதிகமாகும். அதிகப்படியான விதைப்புக் காரணமாக உற்பத்தி அதிகரிக்கும் என்றும், இதன்காரணமாக மஹாராஷ்ட்ரா மற்றும் கர்நாடகாவில் வரத்து அதிகரிக்கும் என்றும் எதிர்பார்க்கப்படுகிறது.</p>
<p class="content">அதிகப்படியான குளிர் காரணமாக அதிகளவு உற்பத்தி செய்யும் மத்தியப்பிரதேச மாநிலங்களில் பயிர் சேதமடைந்துள்ளது. இதனால் உற்பத்திக் குறைந்து விலை ஏற்றத்துக்கு வழிவகுக்கலாம். எனினும், கொண்டைக்கடலை இருப்பு வைத்திருக்கும் சேமிப்புக் கிடங்குகளில் அதிகளவு இருப்பு மற்றும் அதிகளவு உற்பத்தி, ஏதுவான காலநிலைக் காரணமாக, வரத்து அதிகமாக இருக்கும் என்று எதிர்பார்க்கப்படுகிறது. இதனால், வரும் வாரத்தில் விலை குறைய வாய்ப்புகள் அதிகம்.</p>
<p style="text-align: center"><img width="353" height="379" alt="" src="http://cdnw.vikatan.com/nanayam/2014/02/njzlzm/images/nav70a.jpg"></p>
<p class="content">டெக்னிக்கல்படி, கொண்டைக் கடலை (பிப்ரவரி கான்ட்ராக்ட்) சப்போர்ட் லெவல்- ரூ.2,920. ரெசிஸ்டன்ஸ் லெவல் - ரூ.3,090. அடுத்த 15-20 டிரேடிங் சீஸன்களில் விலை ஏற்றஇறக்கத்துடனே காணப்படும். பரிந்துரை: ரூ.2,950 லெவலில் வாங்கலாம். கட்டாய ஸ்டாப்லாஸ்: ரூ.2,900. இலக்குவிலை: ரூ.3,070.''</p>
<p style="text-align: center"><span style="color: #800080">மிளகு! (Pepper )<br></span></p>
<p class="content"><img align="left" width="100" height="139" alt="" src="http://cdnw.vikatan.com/nanayam/2014/02/njzlzm/images/nav70b.jpg">கடந்த வாரம் உள்நாட்டுத் தேவையின் காரணமாக மிளகின் விலை சற்று அதிகரித்து வர்த்தகமானது. கொச்சியில் ஸ்பாட் சந்தைகளில் 100 கிலோ மிளகின் விலை ரூ.49,000-ஆக வர்த்தகமானது. உள்நாட்டுத் தேவை, அடுத்த வருடம் 48,300 டன்கள் இருக்கலாம் என்றும் மதிப்பிடப்பட்டுள்ளது. சர்வதேச அளவிலும் மிளகு உற்பத்தி 6,500 டன்கள் குறைந்து 3,33,500 டன்களாக இருக்கும். அதாவது, 2 சதவிகிதம் குறையும் என்றும் மதிப்பிடப்பட்டுள்ளது. வரும் வாரத்தில் தேவை அதிகரிக்கும்பட்சத்தில் விலை அதிகரிக்கலாம்.</p>
<p style="text-align: center"><span style="color: #800080">ஏலக்காய்! (Cardamom)<br></span></p>
<p class="content">ஸ்பாட் சந்தைகளில் தினவரத்து அதிகமாக இருந்ததால் கடந்த வாரம் விலை குறைந்தே வர்த்தகமானது. எனினும், உள்ளூர் தேவை அதிகரித்ததன் காரணமாக அதிகப்படியான விலை வீழ்ச்சி தடுக்கப்பட்டது. கடந்த வியாழக்கிழமையன்று ஏலக்காய் ஏலமிடும் சந்தைக்கு மொத்த வரத்து 85 டன்னாக இருந்தது.</p>
<p class="content">ஸ்பாட் சந்தைகளில் சராசரி விலை கிலோவுக்கு ரூ.572-ஆகவும், அதிகப்படியான விலை ரூ.785-ஆகவும் இருந்தது. மேலும், ஜனவரி 6 வரையிலான மொத்த வரத்து 12,416 டன்னாக எதிர்பார்க்கப்பட்டது. இதுவே, கடந்த வருடம், இதே காலத்தில் 6,306 டன்னாக இருந்தது.</p>
<p style="text-align: center"><img width="580" height="201" alt="" src="http://cdnw.vikatan.com/nanayam/2014/02/njzlzm/images/nav70c.jpg"></p>
<p class="content">வரும் வாரத்தில் ஏலக்காய் விலை குறையவே வாய்ப்புகள் அதிகம். தேவை அதிகரித்தால் விலையில் மாற்றம் இருக்கலாம்.</p>
<p style="text-align: center"><span style="color: #800080">மிளகாய்! (Chilli)<br></span></p>
<p class="content">கடந்த வாரம் தேவைக் குறைவு மற்றும் அதிகப்படியான உறபத்திக்காரணமாக விலை குறைந்திருந்தது. வரும் நாட்களில் புதிய பயிர் வரத்து அதிகமாக இருக்கும் என்றும், இதனால் மிளகாய் விலை குறையலாம் என்றும் எதிர்பார்க்கப்படுகிறது. உள்நாட்டுச் சந்தைகளில் போதுமான மிளகாய் இருப்பதால் விலை மேலும் குறையவே வாய்ப்புகள் அதிகம். அதிகப்படியான ஈரப்பதம் நிலவிவரும் இந்த நிலையில் போதுமான சூரியஒளி இல்லாத காரணத்தால் மிளகாய் தரம் குறைய வாய்ப்புகள் அதிகம் உள்ளது.</p>
<p style="text-align: center"><img width="354" height="104" alt="" src="http://cdnw.vikatan.com/nanayam/2014/02/njzlzm/images/nav70d.jpg"></p>
<p class="content">வரும் வாரத்தில் அதிகப்படியான வரத்துகாரணமாக விலை குறைய வாய்ப்புகள் அதிகம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பணவளக் கலை! </div>
<div class="subtitle1">டாக்டர் எஸ்.கார்த்திகேயன் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #800080">உங்களைப் பணக்காரர் ஆக்கும் தொடர் </span></p>
<p class="content">பணத்தைக் காட்டிலும் மற்ற எல்லாவற்றுக்கும் நிர்ணயிக்கப்படும் டார்கெட் நிச்சயமாக நன்றாக உதவவே செய்யும்.</p>
<p class="content">பணம் சம்பாதிப்பது மட்டுமே என் குறிக்கோள் என்று 24 மணி நேரமும் அதை மனதில்கொண்டே செயல்பட வேண்டுமா? அப்படிச் செயல்பட்டால்தான் சம்பாதிக்க முடியுமா? என்ற கேள்வி உங்கள் மனதில் இந்த நேரம் தோன்றியிருக்கும்.</p>
<p class="content">உலகத்தில் இருக்கும் அத்தனை பேருக்குமே பணம் சம்பாதிப்பதுதான் அடிப்படைக் குறிக்கோள். எவ்வளவு சிரத்தையுடன் இந்தக் குறிக்கோளை நிறைவேற்றுவதற்கு முனைப்பாக இறங்குகிறார்கள்/இயங்குகிறார்கள்? எவ்வளவு தூரம் அதில் வெற்றிப் பெறுகிறார்கள்? என்பதுவும் சம்பாதித்ததில் எவ்வளவு பணத்தை நிலைநிறுத்திக்கொள்கிறார்கள் (கடுமையான சேமிப்புக் கொள்கைகள் மற்றும் சரியான முதலீடுகள் மூலமாக) என்பதில்தான் அவர்கள் தங்கள் குறிக்கோளை அடைந்தார்களா, இல்லையா என்பதற்கான விடை இருக்கிறது.</p>
<p class="content">பணமே டார்கெட் என்பது தவறில்லையா? என்ற கேள்வியை உங்களில் சிலர் கேட்கலாம். உங்களுடைய இந்தக் கேள்விக்கு நிச்சயமாகத் தவறு, என்பதுதான் என் பதிலாக இருக்கும். 'என்ன சார் இது, இத்தனை வாரம் பணவளக் கலைப் படித்த பின்னர்ப் பணமே டார்கெட் என்று இறங்குவது தவறு என்றால், மொத்த அடித்தளமுமே ஆடுகிறதே’ என்று நீங்கள் சொல்வீர்கள். இந்தப் பதிலுக்கான காரணத்தைக் கொஞ்சம் ஆராய்ந்தால் உங்களுக்கு அதன் காரணகாரியங்கள் புரியவரும்.</p>
<p class="content">போட்டிகள் நிறைந்த உலகத்தில் பொதுவாகவே டார்கெட்களை நிர்ணயித்துக்கொண்டு பெருமுயற்சி எடுப்பதில் நிறைய மனச்சோர்வுகள் (டார்கெட்டை அடைய முடியாவிட்டாலோ/ தோல்வி யுற்றாலோ) வந்துவிட வாய்ப்புள்ளது என்பதை நீங்கள் ஒப்புக்கொள்வீர்கள். விளையாட்டு, படிப்புப் போன்றவற்றில் டார்கெட் வைத்துப் பெருமுயற்சி எடுத்துத் தோல்வியுற்றாலே அதன் வலியை மறக்க நீண்டநாட்கள் ஆகிறது. வெற்றியும் தோல்வியும் வீரனுக்கு அழகு என்று நமக்கு நாமே சொல்லிச் சமாதானம் ஆகிக்கொள்ள வெகுநாட்கள் ஆகிறது. படிப்பிலோ, விளையாட்டிலோ நினைத்த இடத்தைப் பிடிக்க முடியாமல் போனால் அது அன்றாட வாழ்க்கையை நடத்துவதில் பெரிய அளவிலான சிக்கல்களைக் கொண்டுவந்துவிடாது. தவிர, இந்தத் தோல்விகளிலிருந்து மீண்டுவருதல் என்பது கொஞ்சம் இலகுவானது. காலம் என்ற குணமாக்கும் மருந்து நம்மைக் குணப்படுத்திவிடவே செய்யும்.</p>
<p style="text-align: center"><img width="600" height="424" alt="" src="http://cdnw.vikatan.com/nanayam/2014/02/njzlzm/images/nav52a.jpg"></p>
<p class="content">அதேசமயம், பணம் சம்பாதிக்க ஒரு டார்கெட் வைத்துப் பெருமுயற்சி எடுத்து அதில் தோல்வியுற்றால் (நஷ்டம் அடைந்தால்) அதிலிருந்து மீண்டுவருவதற்கு நீண்டநாட்களும், அதீத மனோதிடமும் தேவைப்படும். ஏனென்றால், சம்பாத்தியத்துக்கு எடுக்கும் முயற்சிகளில் பணம் முதலீடு செய்யப்படவேண்டும். கையில் இருந்தோ கடனாகவோ வாங்கிப் போட்டபட்சத்தில் முறையே இருப்பை இழந்த வருத்தமும் / திருப்பித்தர வேண்டிய நிர்ப்பந்தமும் நம்மைப் பின்தொடர்ந்து வரும். சிலசமயங்களில் நாம் அதற்காகச் செலவழித்த காலமும் (வயது - வருடங் களில்) விரயமாகிப் போய்விடலாம்.</p>
<p class="content">ஒரு மனிதனின் வாழ்வில் காலவிரயம்கூடச் சம்பாதிக்கும் திறனைச் சிலசமயம் குறைத்துவிடும். உதாரணத்துக்கு, கல்லூரிப் படிப்பை முடித்து வேலைக்குச் செல்லவேண்டிய வயதில் ஓர் இளைஞன் பிசினஸ் ரூட்டைத் தேர்ந்தெடுத்து மூன்று வருடம் முட்டிமோதித் தோற்கிறான் என்று வைத்துக்கொள்வோம். மூன்று வருட முயற்சி வெற்றிபெறாமல் போனபின்னர், அவன் வேலை தேடிப்போனால் என்னவாகும்? புதிய துறையில் ஆரம்பநிலைச் சம்பளத்துக்கே வேலைக்குச் செல்ல முடியும் இல்லையா? அவன் உடன் பயின்ற நண்பர்களின் சம்பளத்துக்கும் அவனுடைய சம்பளத்துக்கும் இடையே ஓர் இடைவெளி நீண்ட நாட்களுக்கு இருக்கவே செய்யும் இல்லையா?</p>
<p class="content">தொழில் முயற்சியில் இழந்த பணத்தின் அளவு, தாக்குப்பிடிக்கும் அளவுக்கு இருந்தால் பிரச்னைகள் குறைவு. தாக்குப்பிடிக்க முடியாத அளவுக்கு இருந்தால் என்னவாகும்? கிடைக்கும் குறைந்த வருமானத்தில் தொழிலால் அடைந்த கடனைவேறு அடைக்கவேண்டியிருக்கும். இப்படி பல கஷ்டங்களை அடுத்தடுத்து நீங்கள் சமாளிக்கவேண்டியிருக்கும்.</p>
<p style="text-align: center"><img align="right" width="300" height="362" alt="" src="http://cdnw.vikatan.com/nanayam/2014/02/njzlzm/images/nav52c.jpg"></p>
<p class="content">இதனாலேயே பணம் என்பதை மட்டுமே பெரியதொரு டார்கெட்டாக வைத்து முயற்சிகளில் இறங்கக் கூடாது. ஏனென்றால், ஒரு விஷயத்தை டார்கெட்டாக வைத்து செயல்பட ஆரம்பிக்கும்போது அந்த டார்கெட்டை தவறவிடும் வாய்ப்பும் அதிகமாகிக்கொண்டே போகிறது என்பதை நாம் உணர்ந்துகொண்டு செயல்படவேண்டும்.</p>
<p class="content">டார்கெட் இல்லாமல் வாழ்க்கையா? என்ற கேள்வி உங்கள் மனதில் வரும். பணத்தைக் காட்டிலும் மற்ற எல்லாவற்றுக்கும் நிர்ணயிக்கப்படும் டார்கெட் நிச்சயமாக நன்றாக உதவவே செய்யும். அதிலும், பணம் வரும்போது சேமிப்புக்கு நாம் வைக்கும் கறாரான டார்கெட் மிகவும் அதிகமாகவே உதவும். பணம் என்பது நீங்கள் செய்யும் தொழிலின் (செயலின்) துணை விளைவாக (பை-புராடக்ட்) இருக்க வேண்டும். கொஞ்சம் சிக்கலான கருத்துதான் என்கிறீர்களா? கொஞ்சம் விரிவாகப் பார்த்தால் சுலபத்தில் புரியும்.</p>
<p class="content">முழுஈடுபாட்டுடன் நீங்கள் தயாரித்து விற்கும் பொருளோ அல்லது தரும் சர்வீஸோ அதன் சிறப்பான தன்மையினால் மட்டுமே உங்களுக்குப் பணத்தைக் கொண்டுவந்து தரவேண்டுமே தவிர, பணத்துக்காகப் பொருளையோ அல்லது சர்வீஸையோ நீங்கள் வழங்குவதாக இருக்கக்கூடாது. தொழிலில் நீங்கள் காட்டும் தனித்துவத்தினால் பணம் என்பது ஒரு பை-புராடக்டாக வரவேண்டும். உங்கள் கவனமெல்லாம் உங்களுடைய புராடக்ட் அல்லது சர்வீஸின் உகந்ததன்மை (சூட்டபிலிட்டி), புதுமை மற்றும் தரத்தின் மீதே இருக்கவேண்டுமே தவிர, என்ன லாபம் பார்க்கலாம் என்பதில் மட்டுமே இருக்கக்கூடாது. உங்கள் வீடு இருக்கும் ஏரியாவில் இருக்கும் ஆப்பிள் விற்கும் பழக்கடையிலிருந்து ஐபோன் தயாரித்து விற்கும் ஆப்பிள் கம்பெனி வரையிலும் இதுவே பிரதானமாக இருக்கிறது என்பதை நீங்கள் கொஞ்சம் கூர்ந்துநோக்கினால் புரியும். நேர்த்தியான சர்வீஸ் மற்றும் மேன்மையான புராடக்டை நோக்கித்தான் பணம் செல்லும். அதனாலேயே பணத்தின் மீது கவனம் (டார்கெட்) வைப்பதைவிட்டு நாம் தரும் சர்வீஸ் / புராடக்டின் தனிச்சிறப்பின் மீது கவனம் (டார்கெட்) வைக்கவேண்டும் என்கிறேன்.</p>
<p style="text-align: center"><img width="346" height="265" alt="" src="http://cdnw.vikatan.com/nanayam/2014/02/njzlzm/images/nav52b.jpg"></p>
<p class="content">இதில் டார்கெட் வைத்தால் மட்டும் சரியா என்ற கேள்வி உங்களுக்கு வரும். இந்த டார்கெட்டில் ஒரு மிகப் பெரும் சௌகரியம் இருக்கிறது. இந்த டார்கெட்டை நிர்ணயிப்பதற்கு அளவுகோல்கள் நிறைய <img align="left" width="198" height="293" alt="" src="http://cdnw.vikatan.com/nanayam/2014/02/njzlzm/images/nav52d.jpg">இருக்கிறது. போட்டியாளர்கள் என்ன தருகிறார்கள், அதைவிட ஒரு படி மேலே போக நாம் என்ன செய்யவேண்டும், எந்தப் புதுமையை இதில் புகுத்த வாய்ப்புள்ளது, எந்தக் குறைபாட்டை ஏற்கெனவே இருப்பதில் சரிசெய்ய முடியும், இந்த வாழ்க்கைச் சூழலில் மனிதர்களுக்கு என்ன தேவைப்படுகிறது, எதை மற்றப் போட்டியாளர்கள் தரவில்லை எனப் பல்வேறுவிதமான அளவுகோள்களின் துணைகொண்டு அளவிடக்கூடிய டார்கெட் இது.</p>
<p class="content">ஒரு குத்துமதிப்பான தூரம் தெரியாத டார்கெட்டை அடைய முடியாவிட்டால், அதிக இடைஞ்சலைத் தருகிற பணம் சம்பாதிக்க வேண்டும் என்ற டார்கெட்டைவிட, அடைய முடியாவிட்டால் குறைந்த இடைஞ்சல்களைத் தருகிற நீள, அகல, தூரங்கள் தெரிந்த இந்த இரண்டாவது வகை டார்கெட்டை வைத்து செயல்படுவது மிகச் சுலபமானது. ஏனென்றால், புராடக்ட் அல்லது சர்வீஸின் திட்டமிடுதல் என்கிற ஸ்டேஜிலேயே இது நம்மால் முடியும், இதற்குண்டான வசதி நம்மிடம் இருக்கிறது, இதற்குண்டான பணம் நம்மிடம் இருக்கிறது, இதற்குண்டான அனுபவம் நம்மிடம் இருக்கிறது எனப் பல்வேறு விஷயங்களையும் நம்மால் சீர்தூக்கிப் பார்த்துவிட முடியும்.</p>
<p class="content">இந்தச் சீர்தூக்கலில் அனைத்தை யுமே நம்மால் முடியும் என்று 'டிக்’ செய்ய முடிந்தால், அந்தக் காரியத்தில் நம்பி இறங்கலாம். அப்படி இறங்கும்போது பணம் என்னும் பை-புராடக்ட் நம்முடைய முயற்சியில் கிடைக்கவே செய்யும்.</p>
<p class="content">(கற்றுத் தேர்வோம்)</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சொந்த வீடு - ஒரு செலவு ஒன்பது யோசனைகள்! </div>
<div class="subtitle1">நீரை. மகேந்திரன் </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #800080">எந்தப் பொருளை வாங்குவதாக இருந்தாலும் அது நமக்குத் தேவைதானா, அதைவிட குறைந்த விலையில் அதே தரத்துடன் வேறு ஏதாவது ஒரு பொருள் இருக்கிறதா என்று பார்ப்பது அவசியம். </span></p>
<p class="content">நம் கனவு இல்லம் ஒரு வடிவமைப்புக்கு வந்துவிட்டது. வாசல் மற்றும் உட்புற அறைகளின் நிலைகள், ஜன்னல், வொயரிங் குழாய், கழிவுநீர், குடிநீர் இணைப்புக் குழாய்கள், அறையின் கப்போர்டுகள், சமையலறை மேடை என முதற்கட்ட உள்வேலைகளை முடித்துவிட்டோம். இனி, அடுத்த முக்கியமான வேலை வண்ணம் பூசுவது.</p>
<p class="content">இந்த வேலையைத் தொடங்கும் முன்பு, வெளிப் புறத்துக்கு எந்த வண்ணம், எந்தெந்த அறைக்கு எந்த வண்ணம் என்பதையெல்லாம் தெளிவாகத் திட்டமிட்டுக்கொள்ள வேண்டும். வண்ணம் பூசுவதற்கு  எத்தனை சதுர அடிக்கு எத்தனை லிட்டர் பெயின்ட் தேவை என்பதையும் கணக்கிட்டுக் கொள்ள வேண்டும். தேவைக்குக் குறைவாக வாங்கியிருந்தால், மீண்டும் வாங்கிக்கொள்ளலாம். ஆனால், அளவுக்கு அதிகமாக வாங்கிவிட்டால், வீணாகவே செய்யும்.</p>
<p style="text-align: center"><img alt="" src="http://cdnw.vikatan.com/nanayam/2014/02/njzlzm/images/nav59c.jpg"></p>
<p class="content">பெயின்ட்களை வாங்குவதற்கு முன்பு ஒன்றிரண்டு இடங்களில் விலையை விசாரித்துக்கொள்வதும் நல்லது. ஒரே தரத்திலான பொருள் அல்லது தேவையிலான பொருளாக இருந்தாலும் அதில் பலவகை வண்ணங்கள், வித்தியாசங்கள் என வெவ்வேறு அனுபவம் கிடைக்கும். இதற்கேற்ப விலையிலும் வேறுபாடு இருக்கலாம் அல்லது ஒரே பொருளுக்கு இரண்டு இடங்களில் இரண்டு விதமான விலை நிலவரமும் இருக்கும். இதனால்தான் ஒன்றுக்கு இரண்டு கடையாக விசாரித்து வாங்குவது நல்லது.</p>
<p class="content">அருகாமையிலுள்ள ஹார்டுவேர்ஸ் கடைகளில் வாங்கினால் போக்குவரத்துச் செலவுகள் குறையலாம். ஆனால், விலை கொஞ்சம் கூடுதலாகவே இருக்கும். எனவே, மொத்த விற்பனையாளர்களிடம் வாங்கும்போது இவற்றின் விலை கணிசமாகக் குறைவதற்கு வாய்ப்புகள் இருக்கிறது. மேலும், நாம் விரும்புவதற்கு ஏற்ற வெரைட்டிகளும் கிடைக்கும். ஆனால், இந்த வாய்ப்பு நகர்ப்புறங்களில் உள்ளவர்களுக்கு மட்டும்தான் கிடைக்கும். தூரம் அதிகமாக இருக்கிறபட்சத்தில் போக்குவரத்துச் செலவு எகிறிவிடும் என்பதால் உள்ளூரில் அதிக விலை தந்து வாங்கினாலும் லாபமாகவே இருக்கும்.</p>
<p style="text-align: center"><img alt="" width="285" height="189" src="http://cdnw.vikatan.com/nanayam/2014/02/njzlzm/images/nav59b.jpg"></p>
<p class="content">வீட்டுக்கான பெயின்ட் வாங்கும் போது பல நுணுக்கமான விஷயங்களைக் கவனிக்கவேண்டும். எந்த நிறத்தில் வீட்டின் வெளிப்புறத்தில் பெயின்ட் அடித்தால் பளிச்செனத் தெரியும், நீண்டநாட்களுக்கு நிறம் மங்காமல் இருக்க எந்த நிறத்தில் பெயின்ட் அடிக்கலாம் என்பதைப் பற்றி நன்கு விசாரித்து முடிவு செய்தபிறகே இந்த வேலையில் இறங்கவேண்டும். இது பற்றிய ஆலோசனைகளைத் தருவதற்குச் சிறப்பு வல்லுநர்கள் இருக்கின்றனர். அவர்களுடன் கலந்தாலோசித்து முடிவு செய்வதன்மூலம் நம் கனவு வீட்டுக்கு சரியான தோற்றத்தைத் தர முயற்சிக்கலாம்.</p>
<p style="text-align: center"><img alt="" width="600" height="282" src="http://cdnw.vikatan.com/nanayam/2014/02/njzlzm/images/nav59d.jpg"></p>
<p class="content">வண்ணம் பூசும் வேலை நடக்கிற அதேசமயத்தில், வேறு சில முக்கியமான வேலைகளும் இருக்கவே செய்கின்றன. வீடுகளில் பதிக்கும் டைல்ஸ் அல்லது மார்பிள், ஜன்னல் கண்ணாடிகள், வாஷ்பேசின், பாத்ரூம் சிங்குகள், மின் சாதனங்கள் மற்றும் வொயரிங் பொருட்கள், வீட்டின் மேற்கூரையில் பதிக்கப்படும் வெளிப்புற ஒட்டு ஓடுகள், நவீனவகைச் சமையலறை என்றால் அதற்கான விவரங்கள், பாத்ரூம் பிவிசி கதவுகள் எனப் பல பொருட்களை இந்தக் கட்டத்தில் நீங்கள் வாங்கவேண்டியிருக்கும். இதுபோல, கதவுகளுக்கான கடைசல் வேலைகள், கதவுகளுக்கான பூட்டு அமைப்புகளில்கூட நாம் கவனம் செலுத்தவேண்டி இருக்கும்.</p>
<p style="text-align: center"><img alt="" width="400" height="266" src="http://cdnw.vikatan.com/nanayam/2014/02/njzlzm/images/nav59a.jpg"></p>
<p class="content">மேஸ்திரியோ அல்லது நீங்கள் தொடர்ந்து பொருட்களை வாங்கிக்கொண்டிருக்கும் ஹார்டுவேர் கடைக்காரர்களோ இதை வாங்குங்கள், அதை வாங்குங்கள் என உங்களை நிர்ப்பந்திக்கலாம். அது சிலசமயம் சரியான தாகவும் இருக்கலாம் அல்லது செலவை இழுத்துவிடுவதாகவும் இருக்கலாம். எந்தப் பொருளை வாங்குவதாக இருந்தாலும் அது நமக்குத் தேவைதானா, அதைவிட குறைந்த விலையில் அதே தரத்துடன் வேறு ஏதாவது ஒரு பொருள் இருக்கிறதா என்று பார்ப்பது அவசியம். குழப்பமான மனநிலை இல்லாமல், குடும்பத்து உறுப்பினர்களுடன் பேசி தீர்க்கமான முடிவை எடுப்பதன் மூலம் உங்கள் கனவு இல்லத்தை மனம்போல கட்டி முடிக்கலாம். இந்த வேலைகளை எப்படி செய்வது என்பது பற்றி அடுத்த வாரம் பார்ப்போம்.</p>
<p style="text-align: right"><span style="color: #993300">(கனவை நனவாக்குவோம்)<br>
படங்கள்: வீ.சிவக்குமார்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பிசினஸ் தந்திரங்கள் - பெனிட்டோன் வளர்ந்தக் கதை! </div>
<div class="subtitle1"></div>
<div class="content" style="border-top:1px solid #DDD;">
<p style="text-align: right"><span style="color: #800080">கம்பெனிகள் ஜெயித்த கதை</span></p>
<p class="content"><span style="color: #993300">பெனிட்டோன் பிரபலமான ப்ராண்டாக மாறியதன் காரணம், அவுட்சோர்ஸிங் முறையை துணிந்து செயல்படுத்தியதுதான். </span></p>
<p class="content"> </p>
<p style="text-align: right"><strong><span style="color: #808000">ஸ்ரீராம் செயல் இயக்குநர், கிரேட் லேக்ஸ் இன்ஸ்டிட்யூட் ஆஃப் மேனேஜ்மென்ட். </span></strong></p>
<p class="content">இத்தாலியைச் சேர்ந்த பெனிட்டோன் நிறுவனம் வளர்ந்தக் கதை சுவாரஸ்யமானது. புதுப்புது டிசைன்களுக்காக மக்கள் விரும்பும் ஆடைகளில் தனி அடையாளத்தைக் கொண்டிருக்கிறது இந்த நிறுவனம். ஆனால், சுவாரஸ்யம் என்ன தெரியுமா? இந்த நிறுவனத்துக்கென்று சொந்தமாக உற்பத்தி ஆலைகளோ, விற்பனை நிலையங்களோ கிடையாது. இந்த செக்மென்டில் உலகின் முன்னணி நிறுவனம் பெனிட்டோன். இதற்காக வெளியில் கிடைப்பவற்றை வாங்கி பெனிட்டோன் எனப் பெயர் மாற்றி விற்பார்களோ என்று யோசிக்க வேண்டாம். இங்குதான் அந்த நிறுவனம் கடைப்பிடித்த தொழில் தந்திரங்களின் வெற்றி உள்ளது.</p>
<p class="content">பெனிட்டோன் நிறுவனத்தைப் பற்றியோ அல்லது அந்த நிறுவனம் கடைப்பிடித்த தந்திரங்களைப் பற்றியோ பார்ப்பதற்குமுன் நமது பழங்காலத்துக் கூட்டுக்குடும்ப வாழ்க்கைமுறை எப்படி இருந்தது என்பதைத் தெரிந்துகொண்டால், பெனிட்டோனின் தந்திரங்களைப் புரிந்துகொள்ள எளிதாக இருக்கும். நம் வீட்டில் ஒவ்வொருவரும் ஒவ்வொரு வேலையைச் செய்துகொண்டிருப்பார்கள். இதன் மூலம் எனக்கு என்ன கிடைக்கும் என்பதைவிட மொத்தமாகக் குடும்பத்துக்கு என்ன பலன் கிடைக்கும் என்றுதான் யோசிப்போம். குடும்பத்தில் ஒருவர் செய்கிற வேலையை இன்னதுதான் என்று அடையாளப்படுத்த முடியாது. அது பிறர் உழைப்போடு சேரும்போதுதான் தனியரு பொருளாக மாறும்.</p>
<p style="text-align: center"><img width="539" height="361" alt="" src="http://cdnw.vikatan.com/nanayam/2014/02/njzlzm/images/nav42c.jpg"></p>
<p class="content">உதாரணமாக, ஒரு நெசவுக் குடும்பத்தை எடுத்துக்கொள்வோம். ஒருவர் நூல் நூற்றுத் தருவார். இன்னொருவர், அதைத் துணியாக நெய்வார். அந்தத் துணியில் அலங்கார வேலைகளைச் செய்வார் மூன்றாவது நபர். இதை அளவெடுத்து தைத்த மாதிரி ஓர் உடுப்பாக மாற்றுவார் நான்காம் நபர். ஐந்தாவது நபர், அதைச் சந்தைக்குக் கொண்டு சென்று நல்ல விலைக்கு விற்றுவருவார். ஆக, ஓர் உடை உருவாவதிலிருந்து விற்பது வரை ஐந்து நபர்களின் உழைப்பு இருக்கிறது. இந்த உழைப்பில் யாருக்கும் தனிப் பலன் எதுவும் இல்லை. மூலப்பொருளை வாங்குவது முதல் உடையாக மாறியபின் விற்பது வரை கூட்டு உழைப்பாகவே இருக்கும். அந்தந்த வேலையில் அவரவர் திறமையானவர்களாக இருப்பார்கள். இதில் யாரும் நான் உசத்தி, நீ மோசம் என்றெல்லாம் சொல்ல முடியாது. அத்தனைபேர் செய்யும் வேலையுமே முக்கியம்தான்.</p>
<p class="content">இதுதான் கூட்டுக் குடும்பங்களில் நாம் காணும் உழைப்பு. இப்படியான கூட்டு உழைப்பை விரிவுபடுத்தித் தொழில்முறையாக மாற்றி அமைத்தால்..? இந்த யோசனையை அப்படியே தன்னுடைய தொழிலில் கொண்டுவந்தது பெனிட்டோன்.</p>
<p style="text-align: center"><img width="291" height="153" alt="" src="http://cdnw.vikatan.com/nanayam/2014/02/njzlzm/images/nav42d.jpg"></p>
<p class="content">இத்தாலியைச் சேர்ந்த பெனிட்டோன் சகோதரர்கள் 1965-ல் இந்த நிறுவனத்தைத் தொடங்குகின்றனர். ஆரம்பத்தில் எல்லோரையும்போலவே, இதுவும் ஆடைகள் தயாரிப்பு நிறுவனமாகவே இருந்தது.  ஆரம்பத்தில் பெனிட்டோன் அதன் டிசைன்களுக்காகப் பெரிய அளவில் பேசப்பட, அதையே தனது பிரதான ஃபார்முலாவாக ஆக்கிவிட்டது அந்த நிறுவனம். டிசைனை தயார் செய்து கொடுத்து அதற்கேற்ப ஆடைகளை வெளியில் உற்பத்தி செய்து வாங்கினார்கள். அதாவது, ஆடைகளை அவர்கள் தயாரிக்காமல் டிசைன் மட்டும் கொடுத்துவிடுவார்கள். இதைச் செய்துதர பல சிறு உற்பத்தியாளர்களோடு கூட்டு வைத்துக்கொண்டார்கள். அவர்கள் பெனிட்டோனுக்காக மட்டுமே வேலை செய்வார்கள். அதற்கேற்ப அவர்களுக்கு வருமான உத்தரவாதம் கொடுக்கப்பட்டது. சில நேரங்களில் தொழிலை தொடங்குவதற்குத் தேவையான நிதியுதவியும் அளிப்பார்கள். ஆனால், நேரடியாக உற்பத்தி ஆலைகளில் பெனிட்டோன் இறங்குவதில்லை.</p>
<p class="content">இதன்மூலம் பெனிட்டோன் அடைந்த பலன் என்ன தெரியுமா? உற்பத்திக்கான ஆலைகளோ, பணியாளர்களோ அது தொடர்பான டென்ஷனோ கிடையாது. தாங்கள் விரும்பும் தரத்துக்கான  மூலப்பொருட்களை வெளி உற்பத்தியாளர்கள் பல்வேறு இடங்களிலிருந்து வாங்குவதைக் கவனித்த பெனிட்டோன் மூலப்பொருள் கொள்முதலை தனது வேலையாக எடுத்துக்கொண்டது. உற்பத்தியாளர்கள் அந்த மூலப்பொருட்களை வெளியில் வாங்கினால் என்ன விலையோ அதைவிடக் குறைவான விலையில் பெனிட்டோன் அவர்களுக்குக் கொடுத்தது. அதாவது, பலரும் சில்லறையாக வாங்கிக்கொண்டிருந்த மூலப்பொருட்களை பெனிட்டோன் அதன் உற்பத்தியாளர்களிடம் பேரம் பேசி குறைவான விலைக்கு வாங்கியது. மூலப்பொருள் உற்பத்தியாளர்களுக்குத் தொடர்ச்சியான ஆர்டர் தருவதன் மூலம் குறைந்த விலைக்குப் பேரம் பேச பெனிட்டோனினால் முடிந்தது.</p>
<p style="text-align: center"><img align="right" width="113" height="191" alt="" src="http://cdnw.vikatan.com/nanayam/2014/02/njzlzm/images/nav42b.jpg"></p>
<p class="content">உற்பத்தி செய்த ஆடைகளை விற்பனை செய்வதற்கு சில்லறை விற்பனை நிலையங்கள் இருந்தாலும், எதையும் பெனிட்டோன் நிர்வகிக்கவில்லை. இதையும் வெளிநபர்களுக்கே தந்தது. அதுவும் ஃப்ரான்ஸைசி முறை கிடையாது; லைசென்ஸ் முறையில். வெற்றிகரமான ஒரு ப்ராண்டு, தான் தொழில் தொடங்க முடியாத இடத்தில் தனது சார்பாக ஒரு முகவரை நியமிப்பதுதான் ஃப்ரான்ஸைசி. இந்தமுறையில் நிறுவனத்துக்கும், முகவருக்கும் ஒப்பந்தம் உண்டு. முகவர், லாபத்தில் குறிப்பிட்ட சதவிகிதத்தை நிறுவனத்துக்குத் தரவேண்டும். லைசென்ஸ் முறையில் இந்தமாதிரி எந்த ஒப்பந்தங்களும் கிடையாது. என்னிடமிருந்து பொருளை வாங்குகிறீர்களா, விற்பனையில் இத்தனை சதவிகிதம் லாபம் கிடைக்கும், அவ்வளவுதான். லைசென்ஸுக்கு மாறாக நடந்தால் லைசென்ஸ் கேன்சல் செய்யப்படும். அல்லது விருப்பமில்லை எனில், லைசென்ஸை கேன்சல் செய்து கொள்ளலாம்.</p>
<p class="content">இந்த ஸ்ட்ராடஜியால் பெனிட்டோனுக்குக் கிடைத்த நன்மை சில்லறை விற்பனை முகவர்களை நியமிப்பது, அவர்களை மேலாண்மை செய்வது, லாபத்தை எதிர்பார்த்துக் காத்திருப்பது என்கிற தொந்தரவுகள் இல்லை. உற்பத்தியையும் விற்பனையையும் அவுட்சோர்ஸ் செய்ததன் மூலம் ப்ராண்டை வளர்த்தெடுக்கும் முயற்சியில் முழுஅக்கறையையும் காட்டியது. இதற்கென உலகம் முழுவதிலும் ஏறக்குறைய 85 நிறுவனங்களை பெனிட்டோன் பயன்படுத்திக் கொண்டது.</p>
<p class="content">எந்த வேலையையும் நேரடியாக மேற்கொள்ளாமல், ஒரு பிரபலமான ப்ராண்டாக பெனிட்டோன்  மாறியதன் காரணம், அவுட்சோர்ஸிங் முறை பற்றி எந்தத் தெளிவும் இல்லாத காலகட்டத்தில் பெனிட்டோன் துணிந்து அதை ஏற்றுக்கொண்டு செயல்படுத்தியதுதான். பிறகுதான் மற்ற நிறுவனங்கள் அவுட்சோர்ஸிங் முறையைக் கடைப்பிடிக்கத் தொடங்கின.</p>
<p class="content">எந்த ஒரு வேலையைத் தொடங்குவதற்குமுன்னும், பெனிட்டோன் அந்த வேலையின் தன்மையை அக்குவேறாகத் தெரிந்துகொண்டுதான் முடிவெடுக்கும். இதை 360 டிகிரி கான்செப்ட் என்பார்கள். அதாவது, ஒரு வேலையை நாமே செய்வது நல்லதா? அல்லது அவுட்சோர்ஸிங் தரலாமா? என்று ஆராயும். முக்கியமாக, பண ஆதாயத்தை மட்டுமே கணக்கில் எடுக்காமல், மதிப்பு உருவாக்குதல்  எப்படி இருக்கும் என்பதையும் கட்டாயம் ஆராய்வார்கள். ஒரு வேலையை வெளியில் தருவதன் மூலம் நம்மைவிடச் சிறப்பாக, விரைவாக, தரமாகச் செய்து வாங்கமுடியும் எனில், அதை நாம் செய்யக்கூடாது. வெளியிலேயே தந்துவிட வேண்டும். அதாவது, தனிச்சிறப்பாக இல்லாத துறையில் 10 ரூபாய் ஆதாயம் கிடைக்கும் என்பதற்காக, தனிச் சிறப்பாக உள்ள துறையில் 100 ரூபாய் மதிப்புகொண்ட நேரத்தைச் செலவிடக்கூடாது. இதன்மூலம் நமது முக்கியத் திறமையிலிருந்து விலகிவிட வாய்ப்புள்ளது. பெனிட்டோன் இதைத்தான் செய்தது.</p>
<p style="text-align: center"><img width="437" height="182" alt="" src="http://cdnw.vikatan.com/nanayam/2014/02/njzlzm/images/nav42a.jpg"></p>
<p class="content">பெனிட்டோன் என்கிற ப்ராண்டுக்குப் பின்னே, பெயர் தெரியாத பல நிறுவனங்களின் உழைப்பு இருக்கிறது. இதை முறையாகப் பயன்படுத்தி ஒருங்கிணைத்து நிலைநிறுத்திக் கொண்டதுதான் பெனிட்டோனின் வெற்றிக்கு அடிப்படை. அதாவது, பெயர் மட்டும்தான் அவர்களுக்குச் சொந்தம்; மற்றபடி அவர்கள் கடைப்பிடித்ததெல்லாம் சுத்தமான தொழில் தந்திரங்கள்தான்.</p>
<p class="content">(வியூகம் வகுப்போம்)</p>
<p style="text-align: center"><span style="color: #993300"> களைகட்டும் ஜவுளி ஏற்றுமதி!</span></p>
<p class="content">2014-15-ல் ஜவுளித்துறை ஏற்றுமதியை 60 பில்லியன் டாலராக (ரூ.3.60 லட்சம் கோடியாக) உயர்த்தத் திட்டமிட்டுள்ளதாக ஜவுளித்துறை அமைச்சர் கே.எஸ்.ராவ் கூறியுள்ளார். இதற்காக நாட்டின் திறன் மேம்பாட்டில் கவனம் செலுத்தி வருவதாக அமைச்சர் சொல்லி இருக்கிறார். நடப்பு நிதியாண்டில் 43 பில்லியன் டாலர் அளவுக்கு (ரூ.2.58 லட்சம்) ஏற்றுமதி செய்யத் திட்டமிட்டுள்ளதாகவும் கூறியுள்ளார். அப்ப, நம்ம திருப்பூரு செழிப்பா இருக்கும்னு சொல்லுங்க!</p>
<p class="content"> </p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">உனக்கும் மேலே நீ! </div>
<div class="subtitle1">தனித்தன்மையே உங்கள் அடையாளம்! </div>
<div class="subtitle2">டாக்டர் விஜய் ஆனந்த் ஸ்ரீராம்</div>
<div class="subtitle3"></div>
<div class="content" style="border-top:1px solid #DDD;">
<p class="content">''எதை நினைக்கிறாயோ, நீ அதுவாகவே ஆகிறாய். நீ எப்படி ஒரு விஷயத்தை அணுகுகிறாயோ, உன் பார்வையும் அப்படியே அமைகிறது'' என்கிறது பாகவதம்.  </p>
<p class="content"> இன்றைக்கு பர்சனாலிட்டி என்கிற வார்த்தைப் பல அர்த்தம் தரக்கூடியதாக மாறியிருக்கிறது.</p>
<p class="content">'சிக்ஸ் பேக்ஸ்’ இருந்தால், நல்ல வெயிட்டான பர்சனாலிட்டி என்கிறோம்.</p>
<p class="content">மாடர்ன் டிரஸ் போட்டிருந்தால், அல்ட்ரா மாடர்ன் பர்சனாலிட்டி’ என்று சொல்கிறோம்.</p>
<p class="content">அண்டார்டிகா கடலை ஒரு நுண்ணிய கேமரா வைத்து போட்டோ எடுத்துப் பார்த்தால், வெளியில் தெரிகிற ஐஸ்கட்டியைவிட, உள்ளே தெரியும் ஐஸ்கட்டி பலமடங்கு பெரிதாக இருக்குமாம்.</p>
<p class="content">அதுமாதிரி, வெளியே தெரியும் பர்சனாலிட்டி பற்றி அதிகம் கவலைப்படாமல், நமக்கு உள்ளே இருக்கும் பர்சனாலிட்டியைச் சரியாக வளர்த்தெடுப்பதன் மூலம் நாம் வெற்றிக் காணமுடியும்.</p>
<p class="content">உலகில் கோடிக்கணக்கான இளைஞர்கள் வாழ்கிறார்கள். ஒவ்வொருவருடைய குணாதிசயமும், உருவங்களும் வேறுவேறு. ஆனால், ஒவ்வொருவருக்கும் ஒரு பர்சனாலிட்டி உண்டு; திறமை உண்டு. அந்தத் தனித்தன்மையும், ஆளுமைத்திறனும் தான் ஒருவரது உண்மையான அடையாளம்.</p>
<p class="content">ஒரு மனிதனின் திறமைகளே அவனை உருவாக்குகின்றன. உங்கள் தனித்திறமையும், ஆளுமைத்திறனும் தான் உங்கள் பலமாகவும், பலவீனமா கவும் வெளியில் தெரிகிறது. உங்கள் பலத்தை அதிகரித்து, பலவீனத்தைக் குறைத்தால், உங்களுக்கு நிச்சயம் ஜெயம்தான்!</p>
<p style="text-align: center"><img alt="" width="500" height="375" src="http://cdnw.vikatan.com/nanayam/2014/02/njzlzm/images/nav32b(1).jpg"></p>
<p class="content">பர்சனாலிட்டி என்கிற வார்த்தைக்கு இன்று பல அர்த்தங்கள் இருந்தாலும், அந்த வார்த்தையில் உள்ள ஒவ்வொரு எழுத்தும் ஒரு பெரிய விஷயத்தை எடுத்துச் சொல்பவை. அந்த விஷயங்களின் ஒரு கூட்டுத் தொகுப்புதான் பர்சனாலிட்டி. இதில் என்னென்ன விஷயங்கள் மறைந்து கிடக்கிறது என்பதைச் சொல்கிறேன்.</p>
<p style="text-align: center"><span style="color: #800080"><span style="font-size: medium">‘P’ - Positive Thinking! </span></span></p>
<p class="content">கல்லூரி நிகழ்ச்சி ஒன்றில் கலந்துகொண்ட மாணவர்களிடம் இப்படி ஒரு கேள்வி கேட்டேன்.</p>
<p class="content">''உங்க  தலைக்கு மேலே ஒரு ஏரோப்ளேன் பறக்குது. நீங்க என்ன நினைப்பீங்க?'' ஒவ்வொருத்தரும் ஒவ்வொரு பதிலைச் சொன்னார்கள். ஆனால், ஒருவர் மட்டும் ''இந்த பிளேன் கம்பெனிக்கு முதலாளி ஆவேன்’னு நினைப்பேன் சார்'' என்றார்.</p>
<p class="content">அவர் இதைச் சொன்னவுடன் எல்லோரும் சிரித்தார்கள். ஆனால், நான் அப்படி நினைக்கவில்லை. அவருடைய பாசிட்டிவ் திங்கிங்கைப் பார்த்து ஆச்சர்யப்பட்டேன்.  </p>
<p style="text-align: center"><span style="color: #800080"><span style="font-size: medium">‘E’ - Energetic Living! </span></span></p>
<p class="content">யார் ஒருவர் காலை ஆறு மணி முதல் இரவு 10 மணி வரை கொட்டாவி விடாமல் வேலை பார்க்கிறாரோ, அவர்தான் எனர்ஜெடிக்கான மனிதன்!  உங்களைச் சுற்றி இருப்பவர்களைக் கொஞ்சம் உன்னிப்பாகப் பாருங்கள். இந்த எனர்ஜெடிக் மனிதர்கள் தனித்துத் தெரிவார்கள்.</p>
<p style="text-align: center"><img alt="" width="360" height="222" src="http://cdnw.vikatan.com/nanayam/2014/02/njzlzm/images/nav32a(1).jpg"></p>
<p style="text-align: center"><span style="color: #800080"><span style="font-size: medium">‘R’ - Result oriented! </span></span></p>
<p class="content">நிறைய பர்சனாலிட்டி தோற்பதற்குக் காரணம், ஆரம்பிக்கும்போது காட்டும் அக்கறையை முடியும் வரை காட்டுவதில்லை. கல்லூரியில் படிக்கும் மாணவர்கள் முதல் பெரிய பதவியில் இருக்கிற ஆபீஸர்கள் வரை இதுதான் உண்மை.  </p>
<p style="text-align: center"><span style="color: #800080"><span style="font-size: medium">‘S’ - Success approach! </span></span></p>
<p class="content">எந்த ஒரு விஷயமாக இருந்தாலும் அதில் ஜெயிப்போம் என்கிற எண்ணத்துடன் அணுகவேண்டும். எந்த ஒரு விஷயத்தையும் அஜாக்கிரதையாக எடுத்துக்கொள்ளாமல், அதற்குரியச் சிரத்தையோடு, புதிதாக அணுகினாலே போதும், வெற்றிக் கிடைக்கும். இதற்குத்  தேவை நூறு சதவிகித ஈடுபாடு.</p>
<p style="text-align: center"><span style="color: #800080"><span style="font-size: medium">‘O’ - Optimistic! </span></span></p>
<p class="content">'நல்லதே நடக்கும்’ என்று நினைப்பவர்கள் எல்லாப் பிரச்னைக்கும் ஒரு தீர்வு இருக்கு என்று நினைத்து நம்பிக்கையுடன் அதை நோக்கி நடப்பார்கள்.</p>
<p class="content">'தீமையே நடக்கும்’ என்று நினைப்பவர்கள் எல்லாத் தீர்விலும் இருக்கிற பிரச்னையைப் பார்ப்பார்கள்.</p>
<p style="text-align: center"><span style="color: #800080"><span style="font-size: medium">‘N’ - Natural Thoughts! </span></span></p>
<p class="content">எல்லா விஷயத்தையும் குயுக்தியாக நினைக்காமல், இயற்கையாக எடுத்துக்கொள்ளப் பழகிவிட்டால்,  உங்களுக்கு எல்லாமே நல்லதாகவே தெரியும். இந்த விஷயத்தில் தர்மராக இருந்தால், உங்களுக்கு எல்லாமே சரியாகத் தெரியும். துரியோதனனாக இருந்தால், நடப்பது எல்லாமே தவறாகத் தெரியும்.  </p>
<p style="text-align: center"><img alt="" align="right" width="166" height="261" src="http://cdnw.vikatan.com/nanayam/2014/02/njzlzm/images/nav32(1).jpg"></p>
<p style="text-align: center"><span style="color: #800080"><span style="font-size: medium">‘A - Artistic Life! </span></span></p>
<p class="content">உங்களுக்குப் பிடித்த வாழ்க்கையைப் பிடித்த மாதிரி வாழ்வதுதான் 'ஆர்டிஸ்டிக் லைஃப்’.</p>
<p class="content">'சார், சில விஷயங்கள் எனக்குப் பிடிக்கல்லே. ஆனா, அதை மாத்தவும் முடியாது. நான் என்ன செய்ய’ என்று கேட்கிறீர்களா?</p>
<p class="content">நீங்கள் என்ன கேட்க வருகிறீர்கள் என்று புரிகிறது. மாற்ற முடியாத விஷயங்களை நேசிக்கக் கற்றுக்கொள்ளுங்கள். வெறுப்பு ஒழிந்து, நேசம் பிறக்கும்.</p>
<p style="text-align: center"><span style="color: #800080"><span style="font-size: medium">‘L’ - Lovable life! </span></span></p>
<p class="content">நீங்கள் மற்றவர்களை விரும்புகிற மாதிரி, மற்றவர்கள் உங்களை விரும்பவேண்டும். அந்தக் குணாம்சம் உங்களுக்கு வந்துவிட்டால், பிறகு நீங்கள் தலைவர்தான்!</p>
<p style="text-align: center"><span style="color: #800080"><span style="font-size: medium">‘I’ - Innovative thinking! </span></span></p>
<p class="content">ஒரு நாளைக்குக் குறைந்தபட்சம் பத்து நிமிடங்களாவது புதுமையான விஷயங்களைச் செய்வதற்கு முயற்சியுங்கள். கண்டுபிடிப்புகள் விஞ்ஞானிகளுக்கு மட்டும் அல்ல, சாதாரண மனிதர்களுக்கும்தான்.  </p>
<p style="text-align: center"><span style="color: #800080"><span style="font-size: medium">‘T’ - Talent! </span></span></p>
<p class="content">உலகத்தில் பிறந்த ஒவ்வொரு மனிதனுக்கும் ஒரு திறமை இருக்கும். அதைச் சரியாகத் தெரிந்துகொண்டு, உங்கள் வேலையில், படிப்பில் காட்டினால், உங்கள் இலக்கு எளிதாக நிறைவேறும்!</p>
<p style="text-align: center"><span style="color: #800080"><span style="font-size: medium">‘Y’ - Youth! </span></span></p>
<p class="content">இளமை என்பது வயதில் இல்லை. அது மனம் சார்ந்தது. 16 வயதில் 61 வயது கிழவனாகவும், 61 வயதில் 16 வயது இளைஞனாகவும் ஒருவரால் இருக்க முடியும். எனவே, புதிதாக யோசியுங்கள். இளமையாக இருப்பீர்கள்.</p>
<p style="text-align: right"><span style="color: #993300">(மேலே செல்வோம்)</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பணம் கொட்டும் தொழில்கள்: சேமியா தயாரிப்பு! </div>
<div class="subtitle1">நீரை.மகேந்திரன் </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #993300">அவசரத்துக்குத் தயார் செய்யலாம் என்பதோடு, எளிதில் ஜீரணமாகும் என்பதால் நகர்ப்புறங்களில் சேமியாவைப் பயன்படுத்துபவர்கள் அதிகம்! </span></p>
<p class="content">காலை உணவில் முக்கிய இடத்தைப் பிடித்துவிட்டது சேமியா. அவசரத்துக்குத் தயார் செய்யலாம் என்பதோடு, எளிதில் ஜீரணமாகும் என்பதால், நகர்ப்புறங்களில் இதை அதிகம் பயன்படுத்துகிறார்கள்.</p>
<p style="text-align: center"><span style="color: #800080">உற்பத்தி நடைமுறை! </span></p>
<p class="content">சுத்தமான மைதா மாவை கலவை இயந்திரத்தில் கொட்டி, தேவையான அளவுக்குத் தண்ணீர்விட்டு மாவு பதமாக வந்ததும் அதை எடுத்து சேமியாவுக்கான அச்சு இயந்திரத்தில் கொட்டித் தயாரிக்க வேண்டியதுதான். அச்சு இயந்திரத்திலிருந்து வெளிவரும் சேமியாவை இதற்கென உள்ள தாங்கியில் தொங்கவிட்டு, அதை நீராவியில் வேகவைக்கும் இயந்திரத்துக்குள் செலுத்தி, வேகவைக்க வேண்டும். பிறகு அதைச் சூரியஒளியில் காயவைக்க வேண்டும். நவீன வெப்பக் கூடாரம் அமைத்துக்கொண்டால், இன்னும் விரைவாகச் சேமியா உலரும். இப்படிப் பதப்படுத்தப்பட்ட சேமியாவை பாக்கெட்களில் அடைத்து விற்பனைக்கு அனுப்ப வேண்டியதுதான்.</p>
<p style="text-align: center"><img alt="" width="486" height="324" src="http://cdnw.vikatan.com/nanayam/2014/02/njzlzm/images/nav36d.jpg"></p>
<p style="text-align: center"><span style="color: #800080">இடத் தேவை! </span></p>
<p class="content">மூலப்பொருள் மற்றும் தயாரான பொருட்களை ஸ்டாக் வைக்க ஓர்  அறை, இயந்திரம் வைக்க ஓர் அறை என இரண்டு அறைகள் போதும். பாய்லர் பெட்டகத்தைக் (நீராவி இயந்திரம்) கட்டடத்துக்கு வெளியில் வைத்துக்கொள்ளலாம். தவிர, சூரிய ஒளியில் உலர்த்த  தளம் வேண்டும். தளத்தில் வெப்பக் கூடாரம் அமைத்தால், சேமியா விரைவாக உலரும்.</p>
<p style="text-align: center"><span style="color: #800080">தேவையானவை! </span></p>
<p class="content">மாவு கலக்கும் இயந்திரம்,<br>
சேமியா பிழியும் இயந்திரம்,<br>
நீராவி இயந்திரம் (பாய்லர் பெட்டகம்),<br>
எடை மற்றும் பேங்கிங் இயந்திரங்கள்,<br>
மின்சாரம் 10 ஹெச்பி.<br>
திட்ட அறிக்கை! (<img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png">)<br>
இடம்: வாடகை (உள்ளூர் நிலவரத்துக்கேற்ப)<br>
இயந்திரம்                 : 3 லட்சம்<br>
சூரிய ஒளிக்கொட்டகை    : 80 ஆயிரம்<br>
மின்சார இணைப்பு         : 1.20 லட்சம்<br>
நடைமுறை மூலதனம்       : 4 லட்சம்<br>
மொத்தம்                : 9 லட்சம்</p>
<p style="text-align: center"><img alt="" width="497" height="162" src="http://cdnw.vikatan.com/nanayam/2014/02/njzlzm/images/nav36b.jpg"></p>
<p style="text-align: center"><span style="color: #800080">மானியம்! </span></p>
<p class="content">பாரதப் பிரதமர் வேலைவாய்ப்பு உருவாக்கும் திட்டம் (PMEGP) மூலம் மானியம் பெற முடியும் என்பது முக்கியமான விஷயம்!</p>
<p style="text-align: center"><span style="color: #800080">முதலீடு! (<img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png">) </span></p>
<p class="content">நமது பங்கு 5%          :  45 ஆயிரம்<br>
மானியம் 25%             :  2.25 லட்சம்<br>
வங்கிக் கடன் 70%       :  6.30 லட்சம்</p>
<p style="text-align: center"><img alt="" width="412" height="235" src="http://cdnw.vikatan.com/nanayam/2014/02/njzlzm/images/nav36c.jpg"></p>
<p style="text-align: center"><span style="color: #800080">திட்ட அனுமானங்கள்! </span></p>
<p class="content">* தினசரி 600 முதல் 1,000 கிலோ வரை உற்பத்தி செய்யலாம். (1 மணி நேரத்துக்குள் 80 - 90 கிலோ வரை தயாரிக்கும் இயந்திரத்தின் மூலம்!)  </p>
<p class="content">* உற்பத்தி செய்யும்போது அதிகபட்சமாக 5 சதவிகிதம் இழப்பு ஏற்படும்.</p>
<p class="content">* ஒரு பாக்கெட் 170 கிராம் வீதம் பேக் செய்து 20 பாக்கெட்களைக் கொண்ட பண்டலாக அனுப்பலாம்.</p>
<p class="content">ஒரு பாக்கெட்டின் விலை ரூ.7.50. ஒரு பண்டல் விலை ரூ.150. (20X7.50=150) சில்லறை விற்பனையாளர்கள் ஒரு பாக்கெட் அதிகபட்சமாக ரூ.15 வரை விற்பனை செய்ய வாய்ப்புண்டு.</p>
<p class="content">* பாய்லர் பெட்டகத்துக்கான எரிபொருளாக விறகினைப் பயன்படுத்தலாம். இதற்கான செலவு ஒரு மாதத்துக்கு: ரூ.10,000</p>
<p style="text-align: center"><span style="color: #800080">பணியாளர்கள்! (<img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png">) </span></p>
<p class="content">மேற்பார்வையாளர் : 1X10,000 = 10,000<br>
தொழிலாளர்கள்   : 5X6,000  = 30,000<br>
பேக்கிங் மற்றும்<br>
இதர வேலைகள் : 2X5,000  = 10,000<br>
விற்பனையாளர்     : 2X6000  = 12,000<br>
_______<br>
மொத்தம்           62,000<br>
_______</p>
<p style="text-align: center"><img alt="" width="205" height="137" src="http://cdnw.vikatan.com/nanayam/2014/02/njzlzm/images/nav36e.jpg"></p>
<p style="text-align: center"><span style="color: #800080">மொத்த விற்பனை! </span></p>
<p class="content">600 கிலோவுக்கு 5% கழிவுபோக 570 கிலோ உற்பத்தி.</p>
<p class="content">ஒரு பாக்கெட் 170 கிராம் எனில்,  570 கிலோவில் 3,352 பாக்கெட்கள் கிடைக்கும். இதை 20 பாக்கெட்கள் வீதம் பண்டலாக்கினால் 167 பண்டல் கிடைக்கும்.</p>
<p class="content">இதன்படி ஒருநாள் உற்பத்தி வரவு: ரூ.25,050. (167X150 = ரூ.25,050) மாதத்துக்கு 25 வேலைநாட்கள் எனக் கணக்கிட்டால் ஒருமாத விற்பனை வரவு 25Xரூ.25,050 = ரூ.6,26,250.</p>
<p style="text-align: center"><span style="color: #800080">செலவுகள்! </span></p>
<p class="content"><span style="color: #993300">மூலப்பொருள் செலவு: </span></p>
<p class="content">மைதா மாவு 50 கிலோ கொண்ட ஒரு மூட்டை ரூ.1,200-க்குக் கிடைக்கும். மொத்தமாக வாங்கினால், விலையைக் குறைத்து வாங்கலாம். (ஒரு கிலோ ரூ.24)</p>
<p class="content">ஒருநாள் உற்பத்தி தோராயமாக 600 கிலோ X ரூ.24 = ரூ.14,400. மாதத்துக்கு 25 வேலைநாட்கள் எனக் கணக்கிட்டால் ஒரு மாத செலவு : ரூ.25Xரூ.14,400 = ரூ.3,60,000</p>
<p class="content"><span style="color: #993300">பேக்கிங் செலவு: </span></p>
<p class="content">ஒரு பாக்கெட்டுக்கு 60 காசு. 20 பாக்கெட்களைக்கொண்ட பண்டலுக்கு ஆகும் பேக்கிங் செலவு ரூ.12. பண்டல் செலவு ரூ.3-ஆக ஒரு பண்டலுக்கான பேக்கிங் செலவு ரூ.15. தினசரி 167 பண்டலுக்கான செலவு 167X15 = ரூ.2505. ஒரு மாதத்துக்கு 25 வேலைநாட்கள் எனக் கணக்கிட்டால் ஒரு மாதத்துக்கான பேக்கிங் மற்றும் பண்டல் செலவு: ரூ.2505X25= ரூ.62,625</p>
<p class="content">10 ஹெச்பி மின்சாரம்: ரூ.10,000</p>
<p style="text-align: center"><span style="color: #800080">மொத்தச் செலவு! (<img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png">) </span></p>
<p class="content">மூலப்பொருள்             :   3,60,000<br>
பேக்கிங்                  :   62,625<br>
மின்சாரம்                :      10,000<br>
வேலையாட்கள்             :      62,000<br>
விற்பனைச் செலவு       :       5,000<br>
மேலாண்மைச் செலவு     :       5,000<br>
இயந்திரப் பராமரிப்பு     :       5,000<br>
எரிபொருள் செலவு       :      10,000<br>
வட்டி 12.5%           :       6,600<br>
தவணை (60 மாதம்)     :      10,500<br>
தேய்மானம்                :       6,250<br>
இதரச் செலவு          :      10,000<br>
மொத்தச் செலவு        :     5,52,975<br>
மொத்த விற்பனை வரவு   :     6,25,000<br>
மொத்த செலவு         :     5,53,000<br>
  ______<br>
லாபம்  (வாடகை தவிர்த்து)       72,000<br>
______</p>
<p class="content">இங்கு நாம் குறிப்பிட்டிருப்பது தினசரி ஒரு ஷிப்ட் வீதம் மாதம் 25 வேலைநாட்களுக்கான வரவு செலவுத் திட்டத்தை மட்டுமே. வேலை நேரத்தைக் கூட்டினால் வருமானமும் அதிகரிக்கும்.</p>
<hr>
<p style="text-align: center"><span style="color: #800080">திறமையான மார்க்கெட்டிங் அவசியம்! </span></p>
<p style="text-align: right"><span style="color: #993300">எஸ்.கார்த்திக், ஸ்டார் சேமியா, ஈரோடு. </span></p>
<p class="content"><img alt="" align="left" width="73" height="86" src="http://cdnw.vikatan.com/nanayam/2014/02/njzlzm/images/nav36a.jpg">''நான் கடந்த மூன்று வருடங்களாக இந்தத் தொழிலில் இருக்கிறேன். இதற்குமுன் வேறு ஒரு நிறுவனத்தில் வேலை பார்த்து இந்தத் தொழிலைக் கற்றுக்கொண்டேன். ஆரம்பத்தில் கையில் இருந்த சிறிய முதலீடு மற்றும் கடன் வாங்கித்தான் இந்தத் தொழிலில் இறங்கினேன். அதிக முதலீடுகள் போட்டு பெரிய அளவில் செய்தால் ப்ராண்டடு நிறுவனங்களோடு போட்டிப் போடலாம். ஆனால், சிறிய அளவில் என்பதால் லோக்கல் கடைகளுக்கு மட்டுமே சப்ளை செய்கிறேன். அனைத்து செலவுகளும்போக மாதம் 20 ஆயிரம் ரூபாய் வரை வருமானம் வருகிறது. மூலப்பொருளான மைதா மாவை மொத்தமாகக் கொள்முதல் செய்தால் குறைந்த விலைக்கு சப்ளை செய்ய முடியும். இந்தத் தொழிலுக்கு நல்ல திறமையான மார்க்கெட்டிங் அவசியம். நான் எனது ப்ராண்டு தவிர, வேறு ப்ராண்டுகளுக்கும் சேமியா உற்பத்தி செய்து கொடுத்து வருகிறேன்.''</p>
<p style="text-align: right"> <span style="color: #993300">படங்கள்:  மு.சரவணக்குமார். </span></p>
<p class="content">(திட்டவிவரங்கள் உதவி: ராமசாமி தேசாய், திட்ட மேலாளர், தொழில் முனைவோர் சுயவேலை மேம்பாட்டு நிறுவனம், பாரதிதாசன் பல்கலைக்கழகம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வெளிநாட்டில் வசிப்பவருக்கு வங்கி லாக்கர் கிடைக்குமா?</div>
<div class="subtitle1">படங்கள்: எம்.உசேன், ப.சரவணக்குமார், தே.தீட்ஷித்.</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: rgb(128, 0, 128);">ஹெச்ஐவி-யினால் பாதிக்கப்பட்டவர்களுக்கு உயிரிழப்பு ரிஸ்க் அதிகம் இருப்பதால், டேர்ம் இன்ஷூரன்ஸ் பாலிசி கிடைக்காது!</span></p>
<p class="content"> ?நான் கடந்த 20 வருடமாக வெளிநாட்டில் வாழ்ந்து வருகிறேன். எனக்கு மூன்று மகள்கள். அவர்களின் எதிர்காலத்துக்காக 100 கிராம் தங்கக் கட்டி வாங்கி வைத்துள்ளேன். இதை இந்தியாவில் உள்ள வங்கி லாக்கரில் வைத்து பாதுகாக்க முடியுமா? இப்படிச் செய்யும்போது கலால் துறையினால் ஏதாவது பிரச்னை வருமா?</p>
<p style="text-align: right;"><span style="color: rgb(153, 51, 0);">@ வெங்கடேஷ் வேலுசாமி, </span></p>
<p class="content">இந்திரா பத்மினி, பொதுமேலாளர், இந்தியன் ஓவர்சீஸ் வங்கி, தலைமை அலுவலகம், சென்னை.</p>
<p class="content">''வெளிநாட்டில் வாழும் உங்களுக்கு இந்தியாவில் உள்ள வங்கியில் தாராளமாக லாக்கர் வசதி கிடைக்கும். இதில் வைக்கப்படும் பொருட்கள் குறித்து வங்கி எந்தவிதமான கேள்வியும் கேட்காது. பணம் தவிர்த்து அனைத்துப் பொருட்களையும் லாக்கரில் வைத்துக்கொள்ளலாம்.</p>
<p class="content">கலால்துறை விசாரணைக்காக லாக்கர் குறித்து ஏதாவது தகவல் கேட்டால், லாக்கரை ஒப்படைத்துவிடுவோம். அதில் வைக்கும் பொருட்களுக்கான பில், வருமான விவரம் அனைத்தையும் வைத்திருப்பது வாடிக்கையாளரின் கடமை.''</p>
<p style="text-align: center;"><img width="300" height="404" alt="" src="http://cdnw.vikatan.com/nanayam/2014/02/njzlzm/images/nav35f.jpg"></p>
<p class="content"><span style="color: rgb(153, 51, 0);">?என்னுடைய மகள் கார் ஓட்டக் கற்றுக் கொள்வதற்காக எல்எல்ஆர் எடுத்து வைத்திருத்திருக்கிறாள். கார் ஓட்டப் பழகும்போது ஒரு கடையின் மீது மோதிவிட்டாள். கார் மற்றும் இன்ஷூரன்ஸ், மனைவியின் பெயரில் உள்ளது. இந்த நிலையில் பாதிக்கப்பட்ட கடைக்காரருக்கு க்ளைம் கிடைக்குமா?</span></p>
<p style="text-align: right;"><span style="color: rgb(128, 0, 128);">சிவக்குமார், திருச்சி.</span></p>
<p class="content">ரவி கிருஷ்ணன், மேலாளர், நியூ இந்தியா அஸ்யூரன்ஸ் கம்பெனி.</p>
<p class="content">''வாகனம் ஓட்டப் பழகுநர் உரிமம் வைத்திருக்கும் யார் வேண்டுமானாலும் வாகனம் ஓட்டலாம். ஆனால், அவருடன் நிரந்தர லைசென்ஸ் வைத்திருக்கும் நபர் அமர்ந்திருப்பது அவசியம். ஏனெனில், இன்ஷூரன்ஸ் என்பது வாகனத்துக்குத்தான். எல்எல்ஆர் வைத்திருப்பவர் மட்டும் தனியாக வாகனம் ஓட்டி, அதனால் விபத்து ஏற்பட்டிருந்தால் கடைக்காரருக்கு இன்ஷூரன்ஸ் நிறுவனத்திலிருந்து எந்தவிதமான இழப்பீடும் கிடைக்காது.''</p>
<p class="content"><img width="160" align="left" height="103" alt="" src="http://cdnw.vikatan.com/nanayam/2014/02/njzlzm/images/nav35c.jpg"> <span style="color: rgb(153, 51, 0);">?நான் 58 வயதான மருத்துவர். எனக்கு வீட்டுக் கடன் கிடைக்குமா?</span></p>
<p style="text-align: right;"><span style="color: rgb(128, 0, 128);">லோகநாதன், திருச்சி.</span></p>
<p class="content">பி.பாலாஜி, சொத்து ஆலோசகர்.</p>
<p class="content">''நீங்கள் சொந்தமாக கிளினிக் வைத்து அதன்மூலமாக வருமானம் ஈட்டுபவராக இருந்தால், வீட்டுக் கடன் கிடைப்பதில் எந்தவிதமான சிக்கலும் இருக்காது. மருத்துவர் என்பதால் உங்களை பிசினஸ் செய்பவராக வங்கி கருதும். பிசினஸ் செய்பவர்களுக்கு 65 வயது வரை வீட்டுக் கடன் கிடைக்கும். ஆனால், நீங்கள் வருமான வரித் தாக்கல் செய்பவராக இருக்கவேண்டும். அதேநேரத்தில், நீங்கள் பென்சன் அல்லது வேறு வகையில் வருமானம் (வாடகை, விவசாயம் சார்ந்த வருமானம்) ஈட்டுபவராக இருந்தால் உங்களுக்கு வீட்டுக் கடன் கிடைக்காது.''</p>
<p class="content"> <span style="color: rgb(153, 51, 0);">?ஹெச்ஐவி-யினால் பாதிக்கப்பட்டவர்களுக்கு டேர்ம் இன்ஷூரன்ஸ் கிடைக்குமா? </span></p>
<p style="text-align: right;"><span style="color: rgb(128, 0, 128);">ராஜேந்திரன், சிவகாசி.</span></p>
<p class="content"><img width="161" align="right" height="100" alt="" src="http://cdnw.vikatan.com/nanayam/2014/02/njzlzm/images/nav35d.jpg">விஜயராகவன், பிராந்திய மேலாளர்,வாடிக்கையாளர் சேவைப் பிரிவு, எல்ஐசி.</p>
<p class="content">''ஹெச்ஐவி-யினால் பாதிக்கப்பட்ட வர்களுக்கு டேர்ம் இன்ஷூரன்ஸ் பாலிசி தருவதில்லை. டேர்ம் இன்ஷூரன்ஸில் எதிர்பாராத விபத்தில் மரணம், இயற்கை மரணம் போன்றவற்றுக்குதான் க்ளைம் செய்ய முடியும். ஹெச்ஐவி பாதிப்பு உள்ளவர்களுக்கு இறப்பு விரைவாக ஏற்படலாம்; ரிஸ்க் அதிகம் என்பதால் பாலிசி தருவதில்லை.''</p>
<p class="content"> <span style="color: rgb(153, 51, 0);">?என்னுடைய ஆதார் அட்டையில் பெயர் தவறாக அச்சாகி வந்துள்ளது. இதைச் சரி செய்வதற்காக ஆன்லைனில் விண்ணப்பித்திருந்தேன். எனக்குப் புதிய அட்டை எப்போது கிடைக்கும், அதுவரை பழைய ஆதார் எண்ணையே பயன்படுத்திக் கொள்ளலாமா?</span></p>
<p style="text-align: right;"><span style="color: rgb(128, 0, 128);"> எம்.என். மகேந்திரன், திருச்சி.3</span></p>
<p class="content">கிருஷ்ணராவ், இணை இயக்குநர், மக்கள்தொகை கணக்கெடுப்பு.</p>
<p class="content">''புதிய கார்டு வரும் வரை, உங்களுக்கு வழங்கப்பட்டிருக்கும் ஆதார் எண்ணையே பயன்படுத்திக்கொள்ளலாம். அதில் எந்த விதமான பிரச்னையும் வராது. புதிய ஆதார் அட்டை வரிசைபடிதான் வழங்கப்படும். அது யூஐடிஐஏ அலுவலகத்திலிருந்து நேரடியாக உங்கள் முகவரிக்கே வந்துவிடும்.''</p>
<p style="text-align: center;"><img width="344" height="311" alt="" src="http://cdnw.vikatan.com/nanayam/2014/02/njzlzm/images/nav35g.jpg"></p>
<p class="content"><span style="color: rgb(153, 51, 0);">?வீட்டுக் கடன் வாங்குவதற்காக அடமானமாக என்னுடைய லைஃப் இன்ஷூரன்ஸ் பாலிசியைக் கொடுத்திருந்தேன். தற்போது எனக்கு அந்த பாலிசி திரும்பத் தேவைப்படுகிறது. இதைத் திரும்பப் பெறமுடியுமா? அதற்கு என்ன செய்யவேண்டும்?</span></p>
<p style="text-align: right;"><span style="color: rgb(128, 0, 128);">கண்ணன், வேலூர். </span></p>
<p class="content">ஏ.கஜேந்திரன், சொத்து ஆலோசகர்.</p>
<p class="content">''வீட்டுக் கடன் வாங்கும்போது உத்தரவாதத்துக்காகக்<img width="160" align="left" height="103" alt="" src="http://cdnw.vikatan.com/nanayam/2014/02/njzlzm/images/nav35b.jpg"> கொடுக்கப்படும் ஆவணங்களைக் கடன் அடைப்பதற்கு முன் திரும்ப வாங்குவது என்பது சிக்கலான விஷயம். உங்களுக்கு பாலிசி யின் நகல் தேவை என்றால் வங்கி கிளையில் கோரிக்கை கடிதம் கொடுத்தால் நகல் தருவார்கள். இதற்கு கட்டணம் இருக்கிறது.''</p>
<p style="text-align: center;"><img width="443" height="271" src="http://cdnw.vikatan.com/nanayam/2014/02/njzlzm/images/nav35.jpg" alt=""></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
