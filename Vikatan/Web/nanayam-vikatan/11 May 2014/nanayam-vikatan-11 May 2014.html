	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">SME தொழில்முனைவோர்களே! </div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="898" alt="" src="http://cdnw.vikatan.com/nanayam/2014/05/zjblzt/images/P005.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">எப்போதும் முதலீட்டாளர்களின் நண்பன்! </div>
<div class="subtitle1"></div>
<div class="content" style="border-top:1px solid #DDD;">
<p class="content"> </p>
<p style="text-align: right"><span style="color: #800080">ஹலோ வாசகர்களே..! </span></p>
<p class="content"><img alt="" align="left" width="120" height="148" src="http://cdnw.vikatan.com/nanayam/2014/05/zjblzt/images/nav07b.jpg">இதோ உங்கள் கைகளில் புத்தம் புதிய பொலிவுடன் தவழ்ந்துகொண்டிருக்கிறது நாணயம் விகடனின் 300-வது சிறப்பிதழ். ஏறக்குறைய ஒன்பது ஆண்டுகளுக்குமுன், தமிழகத்தின் பெருவாரியான மக்களுக்கு வங்கியில் முதலீடு செய்வதைத் தவிர வேறு எதுவும் பெரிய அளவில் தெரிந்திருக்காத நிலையில், பங்குச் சந்தை பற்றியும் மியூச்சுவல் ஃபண்ட் பற்றியும் விளக்கமாக எடுத்துச் சொல்லி, பல்வேறு புதிய முதலீட்டு வாய்ப்புகளை ஏற்படுத்தித் தந்தது நாணயம் விகடன்.</p>
<p class="content">நிதி மேலாண்மை என்பது நிம்மதியான வாழ்க்கைக்கு அடிப்படை என்பதை எடுத்துச் சொல்லி, ஒவ்வொருவரும் தங்களது குடும்பத்தின் எதிர்காலத் தேவைகளை நிறைவேற்றிக்கொள்ள, சரியான திட்டமிடலை செய்து, நாணயம் விகடன் வகுத்துக்கொடுத்த வழியைப் பின்பற்றி பாராட்டாதவர்களே இல்லை. அதேபோல, கடனில் சிக்கித் தவித்தவர்களை அதிலிருந்து மீட்ட பெருமையும் நாணயம் விகடனுக்கு உண்டு.</p>
<p class="content">தமிழ்நாட்டில் பலரும் தொழில் தொடங்க, லாபகரமான தொழில் வாய்ப்புகளை அறிமுகப்படுத்தி, பிசினஸ் யுக்திகளைக் கற்றுத்தந்ததன் மூலம் புதிய தொழில்முனைவோர்களாக அவதாரம் எடுத்தவர்கள் பலர்.</p>
<p class="content">எல்லாவற்றுக்கும் மேலாக, உழைத்துச் சம்பாதித்த பணத்தைப் பொய்யான வாக்குறுதிகளைத் தந்து, இரவோடு இரவாகக் கொள்ளை அடித்துக்கொண்டு செல்லும் பிளேடு கம்பெனிகளைப் பற்றியும் அவ்வப் போது உஷார்படுத்தியதன் மூலம், பலரது பணத்தை பறிபோகாமல் காப்பாற்றிய பெருமையும் நாணயத்துக்கு உண்டு.</p>
<p class="content">ஆக, வளமான வாழ்க்கை, கூடுதல் வருமானம், சிறந்த முதலீடு, ரியல் எஸ்டேட், தங்கம் என எல்லா விஷயங்களிலும் ஏமாறாமல் இருப்பதற்கான அத்தனை வழிமுறைகளையும் தொடர்ந்து எடுத்துச்சொல்லி வருவதாலேயே வாசகர்களின் உற்ற நண்பனாக நாணயம் விகடன் இன்றைக்கும் இருந்து வருகிறது. இதனால்தான், 'ஐம்பது வயதில் எனக்குக் கிடைத்த நாணயம் விகடன், முப்பது வயதில் கிடைத்திருந்தால் என் வாழ்க்கை வேறுமாதிரியாக இருந்திருக்கும்’ எனப் பலரும் வாய்விட்டுப் பாராட்டுகிறார்கள்.</p>
<p style="text-align: center"><img alt="" width="400" height="292" src="http://cdnw.vikatan.com/nanayam/2014/05/zjblzt/images/nav07a.jpg"></p>
<p class="content">இதுநாள்வரை நாணயம் விகடன் தனது வாசகர்களுக்குச் செய்ததைவிட, இனிவரும் காலத்தில் இன்னும் அதிக ஆர்வத்துடனும் அக்கறையுடனும் செயல்பட உறுதிபூண்டிருக்கிறது. நிதி தொடர்பான அத்தனை விஷயங்களும் முன்பைவிட சிக்கலானதாக மாறியிருக்கும் இந்தச் சமயத்தில் நாணயம் விகடனின் பொறுப்பும் அதிகரிப்பது இயற்கைதானே! 300-வது இதழ் என்னும் இந்த மைல்கல்லைத் தொட உறுதுணையாக இருந்த வாசகர்களுக்கு நன்றிகூறும் இந்தத் தருணத்தில், நாணயம் விகடன் என்றென்றும் உங்களின் உற்ற நண்பனாகவே இருக்கும்!</p>
<p style="text-align: right"><span style="color: #993300">  - ஆசிரியர். </span></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav04_1.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜஸ்ட் ரிலாக்ஸ் - தடைக்கல்லும் படிக்கல்லே !</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav114a.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஷேர்லக் - லாபம் தரும் 3 வங்கிகள்!</div>
<div class="subtitle1"></div>
<div class="content" style="border-top:1px solid #DDD;">
<p class="content">நாணயம் விகடனின் 300-வது சிறப்பிதழின் இறுதிகட்ட வேலைகள் ஜரூராக நடந்துகொண்டிருக்க, கால் சத்தம்கூட தெரியாதபடிக்கும் நம் கேபினுக்குள் நுழைந்தார் ஷேர்லக். ஏற்கெனவே அச்சாகிவந்திருந்த சில பாரங்கள் நம் டேபிள் மீது இருக்க, அதை எடுத்து புரட்டியவர், 'பலே, அருமையாக வந்திருக்கிறது 300-வது சிறப்பிதழ். நிதி தொடர்பான விஷயங்களில் நாணயம் செய்யும் சேவைக்கு தமிழகம் முழுக்க உள்ள முதலீட்டாளர்கள் நிச்சயம் பாராட்டுவார்கள். தொடரட்டும் உமது சேவை’ என்று நம்மைப் பாராட்ட, நன்றி சொல்லிவிட்டு, விஷயத்துக்குள் அவரை அழைத்துச் சென்றோம்.</p>
<p class="content">''எப்போது வேண்டுமானா லும் வெடிக்கலாம் எனச் சில மாதங்கள் வரை பூச்சாண்டி காட்டி வந்தது பல பொதுத்துறை வங்கிகளின் என்.பி.ஏ. இப்போது இந்திய வங்கித் துறை எப்படி இருக்கிறது?'' என்று முதல் கேள்வியைக் கேட்டோம்.</p>
<p class="content">''பெரும்பாலான வங்கிகள், இனி வரவே வராது என்கிற நிலையில் காணப்படுகிற கடன்களை மறுசீரமைக்கும் பணியில் இறங்கியுள்ளது. அந்தவகையில், கூடிய விரைவில் ரூ.2,000 கோடி கடன்களை அவற்றின் கணக்கு புத்தகத்திலிருந்து நீக்க உள்ளன. குறிப்பாக, ஆக்ஸிஸ் வங்கி ரூ.1,000 கோடி, ஸ்டேட் பேங்க் ஆஃப் ஹைதராபாத் ரூ.700 கோடி கடனை சொத்து சீரமைப்பு நிறுவனத்துக்கு விற்பனை செய்ய இருக்கின்றன. இவைதவிர, கனரா பேங்க், எஸ்பிஐ போன்றவை சில நூறு கோடி வாராக்கடன்களை விற்பனை செய்ய உள்ளன.</p>
<p style="text-align: center"><img width="400" height="419" alt="" src="http://cdnw.vikatan.com/nanayam/2014/05/zjblzt/images/nav15a(1).jpg"></p>
<p class="content">கடந்த 2012-13-ம் ஆண்டில் ரூ.12,500 கோடியும், 2013-14-ம் ஆண்டில் ரூ.50,000 கோடி மதிப்புள்ள வாராக்கடன்களையும் இப்படி விற்பனை செய்திருக்கின்றன. வங்கிகள் இப்படி வாராக் கடனை குறைத்து வருவதால் கூடியவிரைவில் வங்கிகளின் செயல்பாடு மேம்படும் என எதிர்பார்க்கலாம் என்கிறார்கள் வங்கித் துறை தொடர்பாக அனலைஸ் செய்துவரும் என் நண்பர்கள்'' என்றவருக்கு, சில்லென லெமன் ஜூஸ் தந்தோம். அதை கொஞ்சம் குடித்தவர், வங்கி பற்றி இன்னொரு செய்தியையும் சொன்னார்.</p>
<p class="content">''இந்திய பொருளாதாரம் புத்துயிர் பெற்றால் அதிகம் பலன் அடையப்போவது தனியார் துறையைச் சேர்ந்த முன்னணி வங்கிகள்தான் என்கிறார்கள் ஆய்வாளர்கள். குறிப்பாக, ஐசிஐசிஐ பேங்க், ஆக்ஸிஸ் பேங்க் மற்றும் ஹெச்டிஎஃப்சி பேங்க் அதிக ஆதாயம் அடையும் என்கிறார்கள்.</p>
<p class="content">மார்ச் காலாண்டில் இந்த மூன்று வங்கிகளின் நிகர லாபம் முறையை 15%, 18.5% மற்றும் 23% அதிகரித்துள்ளது. ஐசிஐசிஐ பேங்க் உடன் ஒப்பிடும்போது, ஆக்ஸிஸ் பேங்க் பங்கின் விலை கவர்ச்சிகரமானதாக இருக்கிறது. ஆக்ஸிஸ் பேங்க், பொருளாதார மந்தநிலையைத் தாண்டி வளர்ச்சி காண்பதற்காக கடந்த இரண்டு ஆண்டுகளாக சில்லறை வணிகத்தில் கூடுதல் கவனம் செலுத்தத் தொடங்கி, அதில் வெற்றியும் பெற்றிருக்கிறது'' என்றார்.</p>
<p class="content">''ஹெச்யூஎல் நிகர லாபம் எதிர்பார்க்கப்பட்டதைவிட அதிகரித்துள்ளதே?'' என்றோம் கொஞ்சம் ஆச்சர்யப்பட்டபடி.</p>
<p class="content">''பொருளாதாரம் மந்தநிலை யில் இருப்பதால் இந்த நிறுவனத்தின் நிகர லாபம் மார்ச் காலாண்டில் ஒற்றை இலக்கத்தில் அதாவது, 8 சதவிகிதமே அதிகரிக்கும் என சந்தை நிபுணர்களும் அனலிஸ்ட்களும் எதிர்பார்த் தனர். ஆனால், இதைத் தாண்டி இந்த நிறுவனத்தின் நிகர லாபம் 11 சதவிகிதம் அதிகரித்து, ரூ.872 கோடியாக உயர்ந்துள்ளது. கூடவே, விற்பனை 9 சதவிகிதம் அதிகரித்து, ரூ.6,682.2 கோடியாக உயர்ந்துள்ளது'' என்று சொன்னார்.</p>
<p class="content">''டிவிஎஸ் மோட்டார் வேகம் எடுக்க ஆரம்பித்திருக்கிறதே?'' என்றோம்.</p>
<p class="content">''2012-13-ம் ஆண்டு மார்ச் காலாண்டில் இந்த நிறுவனம் ரூ.33 கோடியை நிகர இழப்பாக சந்தித்தது. நடப்பு 2013-14-ம் ஆண்டு மார்ச் காலாண்டில் இந்த நிறுவனம், ரூ.52 கோடியை நிகர லாபமாகப் பெற்றுள்ளது. காரணம், இதன் இரண்டு மற்றும் மூன்று சக்கர வாகனங்களின் ஏற்றுமதி அதிகரித்ததால் லாபம் அதிகரித்துள்ளது. அதேநேரத்தில், விற்பனை வளர்ச்சி எதிர்பார்த்த அளவுக்கு இல்லை என்பதால் பெரும்பாலான அனலிஸ்ட்கள், இந்த நிறுவனப் பங்கை விற்க பரிந்துரை செய்து வருகிறார்கள். இங்கேதான் சிறு முதலீட்டாளர் கள் மிகவும் எச்சரிக்கையாக இருக்கவேண்டும்'' என்றார்.</p>
<p class="content"><img align="left" width="237" height="291" alt="" src="http://cdnw.vikatan.com/nanayam/2014/05/zjblzt/images/nav15b.jpg">''மார்ச் காலாண்டில் பார்தி ஏர்டெல் நிகர லாபம் 89% அதிகரித்து ரூ.962 கோடியாக உயர்ந்துள்ளதே?'' என்றோம்..</p>
<p class="content">''கடந்த ஆண்டின் இதேகாலத்தில் வருமானம் 13.5% அதிகரித்து ரூ.22,219 கோடிதான் உயர்ந்துள்ளது. அதேநேரத்தில் டேட்டா, வாய்ஸ் ரிங் போன்ற அதிக லாப வரம்பு உள்ள பிரிவில் இதன் வருமானம் உயர்ந்ததே நிகர லாப அதிகரிப்புக்கு மிக முக்கிய காரணமாக இருக்கிறது'' என்று விளக்கம் தந்தார்.</p>
<p class="content">''அந்நிய நிதி நிறுவனங்களின் முதலீடு இதுவரை இல்லாத அளவுக்கு அதிகரித்துள்ளதே? இது எங்கே போய் முடியும்?'' என்று கேட்டோம் சிறிது அச்சத்துடனேயே.</p>
<p class="content">''2014-ம் ஆண்டில் இதுவரை 500 கோடி டாலர் மதிப்புள்ள பங்குகளை அந்நிய நிதி நிறுவனங்கள் வாங்கியிருக் கின்றன. மார்ச் காலாண்டில் அதானி என்டர்பிரைசஸ், ஹெச்சிஎல், டிவிஸ் லேப், லூபின் நிறுவன பங்குகளில் எஃப்ஐஐகள் முதலீடு மூன்று மடங்கு அதிகரித்துள்ளது. டாடா மோட்டார்ஸ், டைட்டன், தாபர், சன் பார்மா, அதானி போர்ட், ஐடியா செல்லுலார், யெஸ் பேங்க் பங்குகளில் எஃப்ஐஐ முதலீடு இரண்டு மடங்கு அதிகரித்துள்ளது. அதேநேரத்தில், லார்ஜ் கேப் பங்குகளான பார்தி ஏர்டெல், டாடா பவர், ரிலையன்ஸ், ஸ்டேட் பேங்க் ஆஃப் இந்தியா, ஹிண்டால்கோ போன்ற பங்குகளில் இந்த நிதி நிறுவனங்களின் முதலீடு குறைந்துள்ளது. எஃப்ஐஐகளின் முதலீடு தொடர்ந்து இங்கே இருக்குமா அல்லது ஒருபகுதி உடனே இங்கிருந்து செல்லுமா என்பது வருகிற 16-ம் தேதிக்குப் பிறகு தெளிவாகத் தெரிந்துவிடும். அதுவரை உஷாராக இருப்பது நம் கடமை'' என்று விளக்கம் தந்தார்.</p>
<p class="content">''எம்சிஎக்ஸ் நிறுவனம் மீண்டும் செய்திகளில் அடிபட ஆரம்பித்திருக்கிறதே?'' என்றோம்.</p>
<p class="content">''எம்சிஎக்ஸ் மற்றும் எஃப்டிஐஎல்-ல் 2004-2009 இடையே அந்த நிறுவனத்தைச் சார்ந்தவர்களே பெருமளவில் கமாடிட்டி வர்த்தகத்தில் ஈடுபட்டிருப்பதாக பி.டபிள்யூ.சி ஆடிட்டிங் ரிப்போர்ட்டில் அதிர்ச்சி தகவல் வெளியாகி இருக்கிறது. இந்தவிதமாக 676பேர் டிரேட் செய்திருக்கிறார்கள். இந்த அறிக்கையில் எம்சிஎக்ஸ் இல்லாத நிறுவனங்களுக்கு மோசடியாக ரூ.100 கோடிக்கு மேல் வழங்கி உள்ளதும் தெரிய வந்திருக்கிறது.</p>
<p class="content">இது ஒருபக்கமிருக்க இந்த நிறுவனத்தின் நிர்வாக இயக்குநராக இருந்த மனோஜ் வைஷ் திடீரென ராஜினாமா செய்திருப்பது பலரையும் ஆச்சர்யத்துக்குள்ளாக்கி இருக்கிறது. உடல்நலம் சரியில்லை என்பதால் ராஜினாமா செய்திருக்கிறார் என்று சொல்லப்பட்டாலும், பணி அழுத்தம்தான் இந்த ராஜினாமாவுக்கு உண்மையான காரணம் என்று சொல்கிறார்கள் சிலர். எம்சிஎக்ஸ் நிறுவனத்தில், அதன் புரமோட்டர் நிறுவனமான ஃபைனான்ஷியல் டெக்னாலஜிஸ் (எஃப்டிஐஎல்) 26% பங்கை வைத்திருக்கிறது. இதை மே 6-ம் தேதிக்குள் 2 சதவிகிதமாக குறைக்க வேண்டும் என பார்வேர்டு மார்க்கெட் கமிஷன் (எஃப்எம்சி) சொல்லியிருந்தது. இதற்கான முயற்சியில் எம்சிஎக்ஸ் தீவிரமாக களமிறங்கியபோதும், அதை எளிதாகச் செய்துவிட முடியவில்லை. இந்தநிலையில் மனோஜின் ராஜினாமா எம்.சி.எக்ஸுக்கு புது சங்கடத்தையே உருவாக்கி இருக் கிறது'' என்றவர், புறப்படும்முன் இப்படி சொன்னார்.</p>
<p class="content">''இந்த ஆண்டு அட்சய திருதியை அன்று தங்கம்  வாங்காதவர்கள் தப்பித்தார்கள் என்பேன். காரணம், தரம் குறைந்த நகைகளுக்கு ஹால்மார்க் முத்திரை பதித்திருப்பதாக செய்தித்தாள் களில் போட்டிருக்கிறார்கள். இத்தனைக்கும் தங்கம் கடந்த ஓராண்டில் 9% மட்டுமே லாபம் தந்திருக்கிறது. பங்குச் சந்தை 17% லாபம் தந்திருக்கிறது. இனி நம் முதலீடு பங்குச் சந்தையை நோக்கியதாகவே இருக்கட்டும்'' என்றவர் சட்டென புறப்பட்டுச் சென்றார்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">உஷார் இணையக் கொள்ளைக்காரர்கள்! </div>
<div class="subtitle1">ஹார்ட்ப்ளீட், மால்வேர்</div>
<div class="subtitle2">செ.கார்த்திகேயன்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000">ச</span>மீபத்தில் 'ஹார்ட்ப்ளீட்’ என்கிற வைரஸ் எல்லா இணையதளங்களிலும் பரவி, எல்லாரையும் பதை பதைக்க வைத்தது. இது என்ன மாதிரியான வைரஸ், இதிலிருந்து தப்பிக்க என்ன வழி என்று தொழில்நுட்ப வல்லுநர் என்.ஹெச்.அப்துல் பாஸித்திடம் கேட்டோம். விளக்கமாக எடுத்துச் சொன்னார் அவர்.</p>
<p style="text-align: center"><img align="middle" width="437" height="291" alt="" src="http://cdnw.vikatan.com/nanayam/2014/05/zjblzt/images/p70.jpg"> </p>
<p class="content"><span style="color: #ff0000">ஹார்ட்ப்ளீட் பற்றி! </span></p>
<p class="content">''தற்போது இன்டர்நெட் பயன்படுத்துபவர்களை அதிர்ச்சி அடைய வைத்திருக்கும் மிகப் பெரிய பாதுகாப்புக் குறைபாடு, இந்த ஹார்ட்ப்ளீட். பொதுவாக மின்னஞ்சல் தளங்கள், பணப் பரிவர்த்தனைகள் செய்யப்படும் தளங்கள் பாதுகாப்புக்காக open SSL  எனப்படும் ஓப்பன் சோர்ஸ்<img align="right" width="125" height="103" alt="" src="http://cdnw.vikatan.com/nanayam/2014/05/zjblzt/images/p70a.jpg"> மென்பொருளை தங்கள் சர்வர்களில் பயன் படுத்துகின்றன. இந்த மென்பொருளின் சமீபத்திய பதிப்பு கடந்த 2012-ம் ஆண்டு வெளியானது. அந்த மென்பொருள் உருவாக்கும் போது புரோகிராமர்களால் தவறுதலாக ஏற்பட்ட பிழை தான் இந்த ஹார்ட்ப்ளீட். இந்தத் தவறினால் (ஹேக்கிங் தெரிந்த) யார் வேண்டுமானாலும் நமது தகவல்களைச் சேகரித்து வைத்திருக்கும் இணையதளத்தின் சர்வரில் நுழைந்து அதைப் பயன் படுத்துபவர்களின் பெயர், பாஸ்வேர்டு போன்ற தகவல் களைத் திருட முடியும்.</p>
<p class="content">இந்தப் பாதுகாப்பு குறைபாடு கண்டுபிடிக்கப்பட்ட தளங்களில் நாம் அதிகம் பயன்படுத்தும் ஜி-மெயில், ஃபேஸ்புக், யாஹூ மெயில் போன்றவைகள் அடங்கும். மேலும், ஆண்ட்ராய்டு 4.1.1 பதிப்பில் இயங்கும் மொபைல் போன்களிலும் இந்தப் பாதுகாப்பு குறைபாடு கண்டுபிடிக்கப்பட்டுள்ளது. இதுமாதிரியான எண்ணற்ற பாதுகாப்புக் குறைபாடு களிலிருந்து தப்பிக்க...</p>
<p class="content"><span style="color: #ff0000">என்ன செய்ய வேண்டும்? </span></p>
<p class="content">நீங்கள் பயன்படுத்தும் அனைத்துத் தளங்களின் பாஸ்வேர்டுகளையும் உடனடியாக மாற்றிவிடுங்கள்.</p>
<p class="content">நீங்கள் ஆண்ட்ராய்டு 4.1.1 பதிப்பு மொபைல், டேப்லட்டை பயன்படுத்தினால் கூகுள் பிளே சென்று</p>
<p class="content">Look out நிறுவனத்தின் Heartbleed security scanner அப்ளிகேஷனை டவுண்லோடு செய்து சரி பார்த்துக்கொள்ளுங்கள்'' என்றவர், இந்தப் பாதுகாப்புக் குறைபாடுகளுக்கு மூலகாரணம் என்ன என்பது குறித்து விளக்கமாகப் பேசினார்.</p>
<p class="content"><span style="color: #ff0000">வலுவற்ற பாஸ்வேர்டு! </span></p>
<p class="content">''80 சதவிகிதமான பாதுகாப்புக் குறைபாடுகளுக்கும், இணையத்தாக்குதல்களுக்கும் வலுவற்ற பாஸ்வேர்டுகளே காரணமாக அமைகிறது. மேலும், 55 சதவிகித பயனாளர்கள் ஒரே பாஸ்வேர்டை தங்கள் எல்லாக் கணக்குகளுக்கும் பயன்படுத்து கின்றனர் என்கிறது தகவல். எந்தத் தளத்தை நாம் பயன்படுத் தினாலும் நமது பாஸ்வேர்டு சற்று கடினமாகவே இருக்க வேண்டும். அப்படியில்லாமல் உங்கள் பாஸ்வேர்டு வலுவற்று இருந்தால் அதனை எளிதாகக் கண்டுபிடிப்பதற்காகவே ஹேக்கர்கள் பல்வேறு மென்பொருட்களைப் பயன் படுத்துகின்றனர். இதன்மூலம் உங்கள் கணக்கு எளிதில் ஹேக் செய்யப்பட்டுவிடும். 2012-ம் ஆண்டு 6.4 மில்லியன்</p>
<p class="content">லிவீஸீளீமீபீமிஸீ கணக்குகள் இவ்வாறு ஹேக் செய்யப்பட்டது குறிப்பிடத்தக்கது. அதனால் ஒவ்வொரு கணக்குக்கும் தனித்தனி பாஸ்வேர்டை பயன்படுத்துங்கள். உங்கள் பாஸ்வேர்டில் சிறப்பு எழுத்துக்களையும் (@#$*- போன்றவை), எண்களையும் பயன்படுத்துங்கள்.</p>
<p class="content"><span style="color: #ff0000">மால்வேர் தாக்குதல்! </span></p>
<p class="content">ஹார்ட்ப்ளீட் போல நமக்கு தீங்கு விளைவிக்கும் இன்னொரு பெரிய வைரஸ் மென்பொருள் மால்வேர். இதுவும் ஒரு பாதுகாப்புக் குறைபாடுதான். இவைகளைப் பல்வேறுவிதமான முறையில் நமக்கே தெரியாமல் நமது கணினியில் ஹேக்கர்கள் நிறுவிவிடுவார்கள்.</p>
<p class="content">இன்டர்நெட்டில் நாம் செய்யும் டவுண்லோடுகள் (குறிப்பாக டோரண்டில் செய்யப்படும் டவுண்லோடுகள்), மால்வேரி னால் பாதிக்கப்பட்ட இணையதளங்களுக்குச் செல்லு தல், மால்வேர் உள்ள யூஎஸ்பி பயன்படுத்துதல் ஆகியவை நமது கணினியில் மால்வேரை நிறுவ உதவுகின்றன.</p>
<p class="content">அதிகமான மால்வேர்கள் கூகுள் குரோம் போன்று புரவ்ஸர்களில் பயன்படுத்தும் Extension மூலம் பரவுகிறது. ஆப்பிள், ஃபேஸ்புக், ட்விட்டர் போன்ற தளங்கள் கடந்த வருடம் மால்வேரினால் பாதிக்கப்பட்டது குறிப்பிடத் தக்கது.</p>
<p class="content"><span style="color: #ff0000">இதிலிருந்து தப்பிக்க..! </span></p>
<p class="content"><img alt="" align="middle" width="10" height="10" src="http://cdnw.vikatan.com/nanayam/2014/05/zjblzt/images/dot(2).jpg"> உங்கள் கணினியில் நல்லதொரு ஆன்டிவைரஸை பயன்படுத்துங்கள்.</p>
<p class="content"><img alt="" align="middle" width="10" height="10" src="http://cdnw.vikatan.com/nanayam/2014/05/zjblzt/images/dot(2).jpg"> போலி மென்பொருட்கள், கோப்புகளை டவுண்லோடு செய்யாதீர்கள்.</p>
<p class="content"><img alt="" align="middle" width="10" height="10" src="http://cdnw.vikatan.com/nanayam/2014/05/zjblzt/images/dot(2).jpg"> கணினியில் உள்ள எல்லா மென்பொருட்களையும் அவ்வப்போது அப்டேட் செய்யுங்கள்.</p>
<p class="content"><img alt="" align="middle" width="10" height="10" src="http://cdnw.vikatan.com/nanayam/2014/05/zjblzt/images/dot(2).jpg"> புரவ்ஸர்களில் ADD-on  களைப் பயன்படுத்தும்முன் அவற்றைப் பற்றிய ரிவியூக்களைப் படித்துக்கொள்ளுங்கள்'' என்று முடித்தார் எச்சரிக்கையாக.</p>
<p class="content">சமீபத்தில் கண்டுபிடிக்கப் பட்டுள்ள ஹார்ட்ப்ளீட் போல ஏராளமான பாதுகாப்புக் குறைபாடுகள் கண்டுபிடிக்கப் பட்டு களையப்பட்டுள்ளன. பாதுகாப்புக் குறைபாடுகள் உள்ள வலைதளங்களைத் தொடர்ந்து பயன்படுத்தும்போது பயனாளர்களின் தகவல்கள் எளிதாகத் திருடப்பட்டுவிடும்.</p>
<p class="content">தொழில்நுட்ப ரீதியாக பாதுகாப்பு நடவடிக்கைகள் மேற்கொள்ளப்பட்டாலும், அதே தொழில்நுட்பங்களைப் பயன்படுத்தித் தகவல் திருட்டும் நடந்துகொண்டேதான் இருக்கிறது. இன்டர்நெட்டை பொறுத்தவரை நம் பாதுகாப்பு, நம் கையில்தான்!</p>
<p style="text-align: center"><span style="color: #ff0000">ஃபேஸ்புக்கில் விரிக்கப்படும் வலை</span></p>
<p class="content">ஃபேஸ்புக் தளத்தில் பலபல மோசடிகள் நடக்கும் காலமிது. நமது ஆர்வத்தைத்<img align="left" width="350" height="268" alt="" src="http://cdnw.vikatan.com/nanayam/2014/05/zjblzt/images/p70c.jpg"> தூண்டும்வகையில் சில தகவல்களை சிலர் வெளியிடுவார்கள். உதாரணத்துக்கு, 'டபிள்யூ.டபிள்யூ.இ (WWE) ரெசிலிங் வீரர் ஜான்சீனா இறந்துவிட்டார்’, 'காணாமல்போன மலேசிய விமானம் கடலில் கண்டுபிடிப்பு’ போன்று நம் கவனத்தை, பார்த்தமாத்திரத்தில் சுண்டியிழுப்பதாக இருக்கும். இதுமாதிரி செய்திகளை விஷயம் தெரியாமல் கிளிக் செய்தால், உங்கள் கணக்கு ஹேக் செய்யப்படுவதற்கு நிறைய வாய்ப்புண்டு.</p>
<p class="content">ஹேக் செய்யப்பட்ட உங்கள் ஃபேஸ்புக் மூலம் உங்களுக்கே தெரியாமல் உங்கள் நண்பர்களின் ஃபேஸ்புக்கில் லைக் செய்யப்படும். நீங்கள்தான் லைக் செய்ததாக எண்ணி உங்கள் நண்பர்கள் அதை ஷேர் செய்தால் அவர்களும் இந்த வலையில் சிக்கிவிடுவார்கள். இப்படி மல்டிலெவல் மார்க்கெட்டிங்போல இந்த மோசடிகள் விரிந்துகொண்டே செல்லும்.</p>
<p class="content"><span style="color: #ff0000">இதிலிருந்து தப்பிக்க என்ன செய்ய வேண்டும்? </span></p>
<p class="content"><img alt="" align="middle" width="10" height="10" src="http://cdnw.vikatan.com/nanayam/2014/05/zjblzt/images/dot(2).jpg"> முதலில் பாஸ்வேர்டை மாற்றிவிடுங்கள். பிறகு உங்கள் டைம்லைன் சென்று Activity log  பக்கத்துக்குச் செல்லுங்கள். அங்கே நீங்கள் ஷேர் செய்யாதவை இருந்தால் அதனை நீக்கிவிடுங்கள்.</p>
<p class="content"><img alt="" align="middle" width="10" height="10" src="http://cdnw.vikatan.com/nanayam/2014/05/zjblzt/images/dot(2).jpg"> உங்கள் நண்பர்கள் இதுபோன்றவைகளை ஷேர் செய்தால் உடனடியாக அவர்களுக்குத் தெரியப்படுத்துங்கள்.</p>
<p class="content"><img alt="" align="middle" width="10" height="10" src="http://cdnw.vikatan.com/nanayam/2014/05/zjblzt/images/dot(2).jpg"> தேவையில்லாத ஃபேஸ்புக் அப்ளிகேஷன்களைப் பயன்படுத்தாதீர்கள். இதேமுறைகளை ட்விட்டர் போன்ற மற்ற சமூக வலைதளங்களிலும் பயன்படுத்துகின்றனர். எச்சரிக்கையுடன் இருப்பது நல்லது.</p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சாதனை மனிதர் ராஜீவ் சூரி! </div>
<div class="subtitle1">ச.ஸ்ரீராம்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000">முதுகலைப் பட்டம் ஏதும் படிக்காமல் நோக்கியாவின் வளர்ச்சியில் பல சாதனைகளைப் படைத்தவர் இவர். </span></p>
<p class="content">வெளிநாட்டவர் கள் நம்மூர் கம்பெனிகளில் தலைவராக இருந்த காலங்கள் மாறி, இப்போது உலகின் பிரபல கம்பெனிகளில் நம் நாட்டினர்  சிஇஓ-வாகப் பொறுப்பேற்று நடத்தும் காலம் இது.  மைக்ரோசாஃப்ட்-க்கு சத்ய நாதெள்ளா சிஇஓ ஆனதைத் தொடர்ந்து, இப்போது நோக்கியாவின் புதிய சிஇஓ-வாக ஆகியிருக்கிறார் ராஜீவ் சூரி.</p>
<p class="content">சமீபத்தில் நோக்கியாவின் செல்போன் தயாரிப்பு பிரிவை மைக்ரோசாஃப்ட் நிறுவனம் 5.44 பில்லியன் யூரோ (சுமார் 7.5 பில்லியன் டாலர்!)    கொடுத்து வாங்கியது. இதைத்தொடர்ந்து இனி நோக்கியா நிறுவனம் நெட்வொர்க் மற்றும் மேப்பிங் தொழில்நுட்பத் துறையிலும், அதுசம்பந்தமான காப்புரிமைகளைப் பெறுவதிலும் தொடரும் என்று சொல்லப்பட்டது. இந்த நிலையில், நோக்கியாவின் புதிய தலைமை நிர்வாகியாக இந்தியாவைச் சேர்ந்த ராஜீவ் சூரி இன்று நியமிக்கப்பட்டுள்ளார்.</p>
<p style="text-align: center"><img alt="" align="middle" width="450" height="337" src="http://cdnw.vikatan.com/nanayam/2014/05/zjblzt/images/p35(1).jpg"></p>
<p class="content">ராஜீவ் சூரி கர்நாடகாவின் மணிபால் தொழில்நுட்ப கல்வி நிறுவனத்தில் எலெக்ட்ரானிக்ஸ் அண்ட் டெலிகம்யூனிகேஷன் இன்ஜினீயரிங் படித்தவர். முதுகலைப் பட்டம் ஏதும் படிக்காமல் நோக்கியாவின் வளர்ச்சியில் பல சாதனைகளைப் படைத்தவர் இவர். கால்காம் நிறுவனத்தில் 1989-ம் ஆண்டு உற்பத்திப் பிரிவில் தன் பணியைத் தொடங்கிய சூரி, 1995-ல் நோக்கியாவில் மார்க்கெட்டிங் மேனேஜராகத் தன் பணியைத் தொடங்கினார். 19 வருடங்களாக நோக்கியாவில் பல உயர் பொறுப்புகளில் தன் பணியைத் தொடர்ந்துவந்த சூரி, தற்போது நோக்கியா தொலைத்தொடர்பு கருவிகள் வர்த்தகப் பிரிவு தலைவராக உள்ளார்.</p>
<p class="content">செல்போன் விற்பனையில் உலகில் முதலிடத்தில் இருந்த நோக்கியா மொபைல் போன்களை, ஆப்பிள் மற்றும் சாம்சங் போன்ற ஸ்மார்ட்போன் தயாரிக்கும் நிறுவனங்கள் பின்னுக்குத் தள்ளிவிட்ட நிலையில், நீண்டகாலமாக லாபமின்றி இயங்கிக்கொண்டிருந்த நோக்கியா நெட்வொர்க் யூனிட், ராஜீவ் சூரியின் வருகைக்குப்பின் செலவுகளைக் குறைக்கும் உத்தியைக் கையாண்டதால், கடந்த 2012-ல் மீண்டும் லாபப் பாதைக்குத் திரும்பியது.</p>
<p style="text-align: right"><span style="color: #800080">தொடரட்டும் நம் நாட்டினரின் சாதனை!</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இனியாவது திருந்துவோமா?</div>
<div class="subtitle1">குறையும் தனிமனித நேர்மை..</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000">ம</span>க்களிடமிருந்து வாங்கும் பணத்துக்கு எத்தனை பள்ளிகளும், தனியார் கல்லூரிகளும், பல்கலைக்கழகங்களும் ரசீதைத் தருகின்றன?</p>
<p class="content"><span style="color: #0000ff">சொக்கலிங்கம் பழனியப்பன், டைரக்டர், ப்ரகலா வெல்த் மேனேஜ்மென்ட் பி.லிட். </span></p>
<p class="content"> நேர்மை அல்லது தனிமனித ஒழுக்கத் துக்குப் பெயர்போனவர்கள் நம் இந்தியர்கள். அமெரிக்காவில் இருக்கும்போது பல்வேறு நாட்டைச் சேர்ந்தவர்கள் இதைப் பெருமைபொங்க சொல்வதைக்கேட்டு நானே புழங்காகிதம் அடைந்திருக் கிறேன். ஆனால், இன்றைக்கு நம்மிடம் நேர்மையும் தனி மனித ஒழுக்கமும் வேகமாகக் குறைவதைப் பார்த்தால்  வேதனையாகவே<img align="right" width="250" height="266" alt="" src="http://cdnw.vikatan.com/nanayam/2014/05/zjblzt/images/p36.jpg"> இருக்கிறது.</p>
<p class="content">நம்மவர்களுக்குத் தானதர்மம் என்பது புதிதல்ல. பழங்காலத் தில் சுமைதாங்கிக்கல் அமைப்பது தொடங்கி, அன்ன சத்திரங்கள் அமைப்பது எனப் பல்வேறு வகையில் தாங்கள் சம்பாதித்த செல்வத்தின் ஒருபகுதியை சமூகத்துக்காகத் திருப்பித் தந்தார்கள். மீதி மட்டுமே வாரிசுகளுக்குச் சென்றது. ஆனால் இன்றோ, நாம் இந்தச் சமூகத்திலிருந்துதான் சம்பாதித் தோம், அதில் பெரும்பகுதி இந்தச் சமுதாயத்துக்குத்தான் செல்ல வேண்டும்; அதுவும் தனது வாழ்நாளிலேயே எனப் பலரும் விரும்புகிறார்கள். இதற்கு முன்னுதாரணமாக மைக்ரோசாஃப்ட் பில்கேட்ஸ், வாரன் பஃபெட், ஹெச்சிஎல் சிவ்நாடார், விப்ரோ பிரேம்ஜி போன்றோரைக் கூறலாம். இந்தச் செயலை டாடா போன்ற குழுமங்கள் பல ஆண்டுகளுக்கு முன்பே செய்தன. இப்போதும் செய்துவருகின்றன. டாடா குழுமத்தின் பெரும்பகுதி பங்குகளை டிரஸ்ட்கள்தான் வைத்துள்ளன. டாடா குழுமம் செயல்படுத்தும் டிரஸ்ட்கள் அனைத்தும் உண்மையான, லாப நோக்கமற்ற சமூகத்துக்காகப் பாடுபடும் டிரஸ்ட்கள்.</p>
<p class="content">இன்று நம் தமிழ்நாட்டிலும் பெரும்பாலான கல்வி நிறுவனங் கள் லாப நோக்கமற்ற டிரஸ்ட் முறையில்தான் ஆரம்பிக்கப் பட்டுள்ளன. ஆனால், இந்த டிரஸ்ட் களை நடத்தும் எத்தனைபேர் உண்மையாக, லாபமற்ற நோக்கோடு, சமூகச் சிந்தனையோடு நடத்துகிறார்கள்? இந்த நிறுவனங்களை நிறுவியவர்கள் முழுக்க முழுக்க லாபநோக்கோடு தான் நடத்துகிறார்கள். எத்தனை பள்ளிகளும், தனியார் கல்லூரிகளும், பல்கலைக்கழகங்களும் வாங்கும் நன்கொடைக்கு ரசீது தருகின்றன? இந்த நிறுவனங்களின் நிறுவனர்கள் எத்தனையோபேர் வீட்டில் வருமான வரித்துறை சோதனையிட்டு, அபராதம் கட்டச் சொல்லியிருப்பது எல்லாருக்கும் தெரியும். நாணயமாக நடப்பவர்கள், தனிமனித ஒழுக்கத்தோடு இருப்ப வர்கள் இந்தச் செயல்களைச் செய்யமாட்டார்கள். உண்மைக்குப் புறம்பாக நடக்கமாட்டார்கள். டிரஸ்ட் மூலம் தனது சொந்த வாழ்வுக்குப் பணம் சம்பாதிப்பது என்பது மிகவும் கேவலமான ஒன்று.</p>
<p class="content"><img align="left" width="282" height="371" alt="" src="http://cdnw.vikatan.com/nanayam/2014/05/zjblzt/images/p36a.jpg">நமது இந்திய கார்ப்பரேட் உலகத்தில் எத்தனையோ நல்ல நிறுவனங்கள், நல்ல புரமோட்டர்கள் இருந்தாலும், ஊழல் செய்வதையே தங்கள் தொழிலாகக்கொண்ட சில நிறுவனங்கள் மற்றும் புரமோட்டர்கள் இருக்கத்தான் செய்கி றார்கள். இவர்கள் பலஇடங்களில் ஏமாற்றுகிறார்கள். வருமான வரியை முறையாகக் கட்டாமல், வருமான வரித்துறை அதிகாரிகளுக்கு லஞ்சம் கொடுப்பதிலிருந்து, விற்பனை வரி ஏய்ப்பு, சேவை வரி ஏய்ப்பு எனப் பல கோணங்களிலும்/ வகைகளிலும் ஏமாற்றிக்கொண்டுதான் இருக் கிறார்கள். இவ்வாறு தவறாகச் சேர்க்கப்பட்ட பணம் யாவும் கருப்புப்பணமாக வெளிநாட்டு வங்கிகளுக்குச் செல்கிறது. சிலசமயங்களில் இவை திருப்பி நம் நாட்டுக்கே சுத்தமான பணமாக எஃப்டிஐ</p>
<p class="content">முதலீடாக நுழைகிறது. தனிமனிதனாகட்டும், நிறுவனங் களாகட்டும் வரி ஏய்ப்பு செய்யும் வரை நாடு முன்னேறுவது கடினம். அமெரிக்கா போன்ற பொருளாதாரத்தில், வருமான வரித்துறைதான் ஒரு பெரிய சட்ட ஒழுங்கு நிறுவனமாகச் செயல்பட்டு வருகிறது. பல பெரிய கிரிமினல்களை இந்தத் துறையின் மூலம்தான் சிறைக்குக் கொண்டுவந்தார்கள்.</p>
<p class="content">அரசியல்வாதிகள்தான் எடுத்ததற்கெல்லாம் லஞ்சம் வாங்குகிறார்கள் என்றால், அரசு வேலையில் அதிகாரிகள்கூட வாங்கவே செய்கிறார்கள். அரசுப் பணியிடங்களை நிரப்பு வதிலிருந்து, துணைவேந்தரை அமர்த்துவதுவரை எல்லா வற்றுக்கும் பணம்தான் பிரதானமான விஷயமாக இருக் கிறது. இதனால் நேர்மையான பலர் அரசாங்க வேலையே வேண்டாம் என நல்ல தனியார் நிறுவனங்களுக்கு வேலைக்குச் சென்றுவிடுகின்றனர்.</p>
<p class="content">அரசு வேலைகளில் கைநிறையச் சம்பளம், பென்ஷன் மற்றும் மருத்துவ வசதி, 100 நாட்களுக்கு மேலாக விடுமுறை என எத்தனையோ வசதிகள் இருந்தும் 'எக்ஸ்ட்ரா’ பணத்தை<img align="right" width="300" height="242" alt="" src="http://cdnw.vikatan.com/nanayam/2014/05/zjblzt/images/p36b.jpg"> எதிர்பார்ப்பவர்கள் இருக்கத்தான் செய்கிறார்கள்.</p>
<p class="content">இந்தத் தவறுகளைச் செய்பவர்களிடம் ஏன் செய் கிறீர்கள் என்று கேட்டால், ஒவ்வொருவரும் ஒரு விளக்கம் வைத்திருப்பார்கள். தாங்கள் செய்யும் தவறுகளுக்குப் பொய்யான ஒரு காரணத்தைத் தேடிக்கொள்வார்கள். ஆனால் உண்மை என்னவென்று பார்த்தால், அவர்களிடம் தனி மனித ஒழுக்கம் இல்லை.</p>
<p class="content">பிற வளர்ந்த நாடுகளில்  இதுபோல் நடக்கிறதா? ஊழல் முழுவதுமாக இல்லாத நாடுகளே இல்லையா என்று நீங்கள் கேட்கலாம். ஆனால், வளர்ந்த நாடுகளில் இந்தியாவில் நடக்கும் இந்த அளவுக்குத் தவறுகள்/ ஊழல் கள் நடப்பதில்லை என்று உறுதியாக அடித்துக்கூறலாம். அதற்கு முக்கியக் காரணம், சட்டதிட்டங்களைக் கடைப்பிடிப்பதில் எள்ளளவும் பிசகமாட்டார்கள். உதாரணத்துக்கு, ரஜத் குப்தாவை எடுத்துக்கொள்ளுங்கள். இவர் இந்தியாவில் பிறந்து வளர்ந்து ஐ.ஐ.டி டெல்லியில் படிப்பு முடித்து, அமெரிக்கா சென்று ஹார்வர்டு பல்கலைக்கழகத்தில் படிப்பு முடித்து அங்கேயே வேலை பார்த்து செட்டிலாகிவிட்டார். உலகளவில் பிரசித்தமான மெக்கன்ஸி நிறுவனத்தின் மேனேஜிங் டைரக்டராக மூன்று முறை பணியாற்றினார். இந்தியாவில் ஐஎஸ்பி (Indian School of Business) என்ற எம்பிஏ படிக்கும் பள்ளியை நிறுவி உலகளவில் முதல் 15 ரேங்குக்குள் அந்தப் பள்ளியை கொண்டுவந்தார். இந்தியாவிலும் இவருக்கு ஏகப்பட்ட மதிப்பு.</p>
<p class="content">இவ்வளவு இருந்தும் சுயஒழுக்கமற்ற ஒரு சிறிய தவறி னால் (இவர் டைரக்டராக இருந்த நிறுவனத்தின் பங்குச் சந்தை சார்ந்த செய்தியை பரிமாறிக்கொண்டார் என்பதற்காக) இவரின் தவறு நிரூபணமாகி அமெரிக்காவில் இவருக்கு சிறைத் தண்டனையும் அபராதமும் வழங்கப்பட்டது. இவர் எந்த அளவுக்குக் கௌரவமாக இருந்தாரோ, அவையெல்லாம் இன்று எங்கோ போய்விட்டது. ஓய்வுக்காலத்தில் இவர் டைரக்டராக இருந்த பல பெரிய நிறுவனங்களும் இவரைப் பதவியைவிட்டு விலகச்சொல்லின. பணத்துக்கு ஆசைப்பட்டு மனிதன் தன்னைத்தானே கீழிறக்கிக் கொள்வதற்கு இதைவிட ஒரு சிறந்த உதாரணம் இருக்க முடியாது.</p>
<p class="content"><img align="left" width="350" height="275" alt="" src="http://cdnw.vikatan.com/nanayam/2014/05/zjblzt/images/p36c.jpg">அமெரிக்காவிலும் சரி, பிற ஐரோப்பிய நாடுகளிலும் சரி, சிறை சென்ற அரசியல்வாதிகள் பலர். அமெரிக்காவில் பில்கிளிண்டன் அதிபராக இருந்தபோது தனிமனித ஒழுக்கக் குறைவினால் மோனிகா லெவின்ஸ்கியுடன் ஏற்பட்ட உறவும், அதனால் அவருக்கு ஏற்பட்ட துன்பங்களும் உலகம் அறிந்த ஒன்று. அதேபோல் பல அமெரிக்க கவர்னர்கள் ஊழல் மற்றும் பிற சிறிய குற்றங்களுக்காக சிறை சென்றுள் ளனர்.</p>
<p class="content">அமெரிக்காவில் இல்லினாய் மாகாணத்தில் மட்டும் கடந்த ஒரு நூற்றாண்டில் ஆறு கவர்னர்கள் செய்த தவறுகளுக்காகக் குற்றஞ்சாட்டப்பட்டு கைது செய்யப்பட்டுள்ளனர் / சிறை சென்றுள்ளனர். அமெரிக்கா போன்ற வளர்ந்த நாடுகளில், தவறு செய்த அரசியல்வாதி களுக்குத் தண்டனை கிடைப்பது உறுதி. ஆனால், இந்தியா போன்ற நாடுகளில் சட்டம் ஒழுங்கு அந்த அளவுக்கு இன்னும் முன்னேறவில்லை.</p>
<p class="content">ஜார்ஜ் புஷ் அமெரிக்க ஜனாதிபதியாக இருந்தபோது, அவருடைய மகள்கள் பொய்யான வயதைக் கூறி பாருக்குள் (Bar) நுழைந்துவிட்டனர் என்று போலீஸ் குற்றஞ்சாட்டி வழக்கு பதிவு செய்தது. இதுபோன்ற நிகழ்ச்சியை இந்தியாவில் நினைத்துக்கூட பார்த்திருக்க முடியாது. உலகெங்கிலும் தவறுகள் நடந்தாலும், இந்தியாவில் குற்றங்கள் புரிபவர் கள் அதிலிருந்து எளிதாகத் தப்பித்தும் சென்றுவிடு கிறார்கள்.</p>
<p class="content">இந்தியாவில், தனிமனித ஒழுக்கம் குறைந்தது ஏன்? காரணம், பணத்தாசைதான். தனிமனித ஒழுக்கம் குறைந்துள்ள பலருக்கு, தான் செய்யும் தொழிலில்/ உத்தியோகத்தில் சுயகௌரவம்/ சுயமதிப்பு இல்லை. உறவினர்களின்/ பக்கத்து வீட்டினரின் அந்தஸ்த்தைக் கண்டு பொறாமைப்படுகின்றனர். அவர்களைப்போல் தானும் வசதிகளை ஏற்படுத்திக்கொள்ள வேண்டும் எண்ணமேதான் இதற்கு முக்கியமான காரணம்.</p>
<p style="text-align: center"><img align="middle" width="450" height="420" alt="" src="http://cdnw.vikatan.com/nanayam/2014/05/zjblzt/images/P039.jpg"></p>
<p class="content">மனிதன் வாழ்வதற்கு ஓரளவுக்கு பணம் தேவை. இன்னும் கொஞ்சம் வசதியாக வாழ்வதற்கு சற்றுக் கூடுதலாகப் பணம் தேவை. ஆனால், ஒழுக்கமற்ற செயல்கள் செய்து இவர்கள் சம்பாதிக்கும் கோடானுகோடி பணம் அவர்களுக்குத் தேவையில்லாத பணம். நியாயமான முறையில் பணம் சம்பாதிப்பது என்பது ஒரு அனுபவம்.</p>
<p class="content">குழந்தைகளுக்குச் சேர்த்துவைப்பதன் மூலம் அவர்களை நாம் சோம்பேறிகளாக்குகிறோம். ஒழுக்கமில்லாமல் வரிஏய்ப்புச் செய்து, லஞ்சம் வாங்கிச் சம்பாதிக்கும் பணம் எங்கோ ஒளிந்து கிடக்கிறது. ஒழுக்கமான முறையில் சம்பாதித்த பணத்தை வெளிப்படையாகத் தாங்கள் நினைத்தவற்றுக்கு உபயோகிக்க முடியும்.</p>
<p class="content">சுயகௌரவம் (Self Respect) நம்மிடம் இல்லாமல் போய்விட்டது. பிறரைப் பார்த்து ஒப்பிட்டு நம்மை நாமே தாழ்த்திக்கொள்கிறோம். பணமும் வாழ்க்கைக்குத் தேவை யான ஒன்று என்பதை மறந்து, பணத்தையே வாழ்க்கையாக்கிக் கொண்டுவிட்டோம். சிலரது  ஒழுக்கமற்ற செயல், மொத்த சமுதாயத்தையே பாதிக்கிறது என்பதை நாம் நினைத்துப்  பார்ப்பதில்லை.</p>
<p class="content">அரசாங்கம் பல இடையூறு களை நீக்குவதன் மூலம் ஊழல்கள் பெருவாரியாகக் குறையும். உதாரணமாக, ஓட்டுநர் உரிமம் தருவது, நகரச் சாலைகளைப் பராமரிப்பது, வரையறைகளுக்கு உட்பட்டு பில்டிங் அப்ரூவல் செய்வது, பத்திரப்பதிவுகள் போன்றவற்றைத் தனியார்மய மாக்குவதன் மூலம் தனிமனித ஒழுக்கம் உயரும்.</p>
<p class="content">நமது மத்திய அரசாங்கம் பாஸ்போர்ட் வழங்கு வதை தனியார் வசம் ஒப்ப டைத்ததிலிருந்து எவ்வளவு விரைவாகவும், ஊழல் இல்லாமலும் இன்று பாஸ் போர்ட் தரப்படுகிறது. நமது பொருளாதாரம் வளரவளர, இதுபோன்ற குற்றங்களும் குறையும். இவை யெல்லாவற்றுக்கும் மேல், ஒவ்வொரு தனிமனிதனும் சுயகட்டுப்பாட்டுடனும், ஒழுக்கத்துடனும் செயல்பட வேண்டும்.</p>
<p class="content">சட்டத்துக்கும் ஒருபடி மேலே சென்று நியாயத்துடன் செயல்பட வேண்டும். சிலர் லஞ்சம் தராமல் வேலை நடப்ப தில்லை என்று கூறுகிறார்கள். அவர்களுக்கு ஒரு சிறு உதாரணம். டாடா குழுமம் ஒருகாலத்தில் ஏர்லைன்ஸ் நிறுவனத்தை வைத்திருந்தது. நமது அரசாங்கம் அதைத் தேசியமயமாக்கியது. அதுதான் இன்றைய ஏர்இந்தியா.சில ஆண்டுகளுக்குமுன் நமது அரசாங்கம் தனியார் நிறுவனங் களுக்கு ஏர்லைன்ஸ் ஆரம்பிக்க லைசென்ஸ் கொடுத்தது. அந்தச் சமயத்தில் டாடா குழுமமும் லைசென்ஸுக்கு விண்ணப்பித்தது. அந்தச் சமயத்தில் இருந்த மத்திய விமானத்துறை அமைச்சர் டாடா குழுமத்துக்கு லைசென்ஸ் வழங்குவதற்கு ரூ.15 கோடி</p>
<p class="content">கேட்க, அந்த லைசென்ஸே வேண்டாம் என்று சொல்லி விட்டார் ரத்தன் டாடா. இதே நேர்மையோடு ஒவ்வொரு தொழில் நிறுவனங்களும் நடந்துகொள்ள வேண்டும்.</p>
<p class="content">வரி கட்டுவதில், நிறுவனத்தில் வேலை செய்வதில்,  லஞ்சம் தருவதில், சுயகௌரவத்துடன் இருப்பதில், சட்டத்துக்கு ஒருபடி மேலே சென்று நியாயமாக/ தர்மமாக நடப்பதி லாகட்டும் சுய ஒழுக்கத்துடன் செயல்படுவோம். இனியாவது நாம் திருந்துவோம்!</p>
<p class="content"> </p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சிலிக்கான் ஹப் ஆகுமா சென்னை? </div>
<div class="subtitle1">நீரை.மகேந்திரன் </div>
<div class="subtitle2"></div>
<div class="content" style="border-top:1px solid #DDD;">
<p class="content">சிலிக்கான் வேலி - உலக கம்ப்யூட்டர் தொழில்நுட்ப புரட்சியின் நடுமையம்.  கம்ப்யூட்டர் இன்ஜினியர்களின் கனவுப் பிரதேசம். அமெரிக்காவில் இருக்கும் இந்த சிலிக்கான் வேலியைப்போல தங்கள் நாட்டிலும் உருவாக்க வேண்டும் என பல நாடுகள் எவ்வளவோ முயற்சித்தன. ஆனால், சாத்தியமாகவில்லை. எனினும் இந்தியாவில் இதை சாத்தியமாக்க முடியும் என்கிறார் சங்கர் நாராயணன்.</p>
<p class="content">செல்போனில் கேமரா தொழில்நுட்பத்தை கண்டுபிடித்தவர். பதினைந்து ஆண்டுகளுக்குமுன் சிலிக்கான் வேலி சென்றவர், செல்போனில் வீடியோ தொழில்நுட்பம், எம்பிஇஜி 2 வன்பொருள் கோடு என தொடர் தொழில் முனைவராக வெற்றி பெற்றவர். தற்போது புதிய தொழில்முனைவோர் களுக்கான ஆலோசனை மற்றும் முதலீடுகள் மேற்கொண்டு வருகிறார்.  </p>
<p class="content">சிலிக்கான் வேலியாக சென்னை மாறுவது எப்படி சாத்தியம் என்று  பார்க்கும்முன் சிலிக்கான் வேலி பற்றிய அடிப்படைத் தகவல்களை பற்றி கிரேட் லேக்ஸ் இன்ஸ்டிட்யூட் ஆஃப் மெனேஜ்மென்டின் செயல் இயக்குநர் ஸ்ரீராம் கூறுவதைப் பார்ப்போம்.</p>
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav92c.jpg"></p>
<p class="content"><span style="color: #800080">உதாரண பூமி! </span></p>
<p class="content">''சிலிக்கான் வேலிதான் பொருளாதார வளர்ச்சியின் முன்மாதிரி. பல நாடுகளின் ஜி.டி.பி-யைவிட சிலிக்கான் வேலியின் ஜி.டி.பி அதிகம். சுமார் 1,500 சதுர கி.மீட்டர் கொண்ட சிலிக்கான் வேலி 150 நாடுகளின் ஜி.டி.பி.-யோடு ஒப்பிடும்போது அதிகம். உலக அளவில் தொழில்நுட்ப துறையின் வெற்றியின் அடையாளமாக சிலிக்கான் வேலி உள்ளது. தவிர, தனிநபர் வருமானம்,</p>
<p class="content">வெஞ்சர் கேப்பிட்டல், அறிவுசார் முதலீடுகள், காப்பிரைட் எனப் பலதரப்பட்ட வகைகளிலும் சிலிக்கான் வேலி உலக அளவில் ஓர் உதாரண பூமிதான்.</p>
<p class="content">1939-ல் இருந்து தொடங்கும் இந்த வரலாற்றில் உலகின் முன்னணி நிறுவனங்களான ஆப்பிள், இண்டெல், ஏ.எம்.டி, ஹெச்.பி, சன்மைக்ரோ சிஸ்டம், ஆரக்கில், சிஸ்கோ எனப் பல நிறுவனங்கள் இங்கிருந்துதான் வந்துள்ளன.</p>
<p class="content"><span style="color: #800080">வெற்றிக்கான சூத்திரம்! </span></p>
<p class="content">ஆராய்ச்சி மற்றும் மேம்பாடு சார்ந்த பணிகள்தான் சிலிக்கான் வேலியில் அதிகம் நடக்கிறது. சிலிக்கான் வேலியில் ஆராய்ச்சி மற்றும் மேம்பாடு (ஆர் அண்ட் டி) பணிகளில் ஈடுபட்டுள்ளவர் 10%பேர். இது அமெரிக்காவின் தேசிய சராசரியைவிட மூன்று மடங்கு அதிகம். அதாவது, அமெரிக்காவில் 100 நபர் களில் 3 பேர்தான் ஆராய்ச்சி மற்றும் மேம்பாடு பணிகளில் ஈடுபடுகிறார்கள் எனில்,  சிலிக்கான் வேலியில் 10 பேர் ஈடுபடுகிறார்கள். அதாவது, மேம்பாட்டுக்கான முதலீடாக இதைப் பார்க்கிறார்கள்.</p>
<p style="text-align: center"><img alt="" width="514" height="343" src="http://cdnw.vikatan.com/nanayam/2014/05/zjblzt/images/nav92b.jpg"></p>
<p class="content">சிலிக்கான் வேலியின் வெற்றிக்கு அதுமட்டுமே காரணமில்லை. டெக்னாலஜியை யும் அறிவையும் வைத்து எப்படி டெவலப் பண்ணுவது, மார்க்கெட்டிங் செய்வது என்பதில்தான் அவர்களது வெற்றி உள்ளது. அதாவது, முன்னணி நிறுவனங்களின் இன்னோவேஷன் எல்லாம் சிலிக்கான் வேலியில் கண்டுபிடிக்கப்பட்டதல்ல. எங்கோ யாரோ செய்ததைத் தங்களுக்கேற்ற வகையில் உபயோகத்துக்குக் கொண்டு வந்ததுதான் அவர்கள் செய்த வேலை.</p>
<p class="content">டெக்னாலஜி இன்னோவேஷனை வளர்த் தெடுப்பதும், அதை பிராண்டாக மாற்றி உலக அளவில் மார்க்கெட் செய்வதைத்தான் சிலிக்கான் வேலி செய்துவருகிறது.</p>
<p class="content">சிலிக்கான் வேலியின் முக்கிய கலாசாரம், வெளிப்படை தன்மைதான். நிறுவனத்திலிருந்து ஓர் ஆள் வெளியேறி போட்டி நிறுவனம் தொடங்க முடியும். அறிவுசார் விஷயங்களில் காப்பிரைட் இருந்தாலும் ரகசியங்கள் எதுவும் கிடையாது. எந்த யோசனைகளையும் வெளிப்படையாகப் பேசலாம்.  ஐடியாவை பகிர்ந்துகொள்வது!</p>
<p class="content">ஒரு ஐடியாவை மேம்படுத்த ஒப்பந்தங்கள் போட்டுக் கொள்வதும், மியூச்சுவல் ஃபீட்பேக் வாங்க ஒப்பந்தங்கள் ஏற்படுத்திக்கொள்வதும், ஐடியாவை மேம்படுத்துவதும் சிலிக்கான் வேலியில் நடக்கிறது. அதிகபட்சமான ஃபிளக்ஸிபிலிட்டி, வேகமான எதிர்வினை போன்ற விஷயங்கள்தான் சிலிக்கான் வேலியின் வளர்ச்சிக்கு அடிப்படை காரணங்கள்'' என்று பேசி முடித்தார் பேராசிரியர் ஸ்ரீராம்.</p>
<p class="content">அவரைத் தொடர்ந்து சென்னையை எப்படி சிலிக்கான் வேலியாக மாற்ற முடியும் என்பதை எடுத்துச் சொன்னார் சங்கர் நாராயணன்.</p>
<p class="content">''சிலிக்கான் வேலியின் வெற்றிக்கு முக்கிய காரணமே, அதன் விஷன்தான். எந்தத் தொழில் என்றாலும் அதை ஏன் நாமே சொந்தமாகச் செய்யக்கூடாது என்பதுதான் அங்கு நிகழ்ந்த மாற்றத்தின் முதல்படி.</p>
<p class="content">இந்த மாற்றம் நம் நாட்டில் நடக்க, முதலில் நம் கல்விமுறை மாறவேண்டும். நம் சிந்தனைப் போக்கு மாறவேண்டும். படித்துவிட்டு நல்ல வேலைக்குப் போ என்றுதான் இங்குச் சொல்கிறார்கள். ஆனால், அங்கு அப்படியில்லை. படித்துவிட்டு புதுசா ஏதாவது நீயே செய் என்று ஊக்கப்படுத்துகிறார்கள்.  இதன் காரணமாக மாணவர்களின் சிந்தனைமுறை மாறுகிறது. நம் கல்வியில் மாற்றம் வருவது காலத்தின் கட்டாயம்.</p>
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav92a.jpg"></p>
<p class="content"><span style="color: #800080">சொந்தத் தொழில்! </span></p>
<p class="content">தொழில் துறையில் நம் நாட்டினரின் பங்களிப்பு அதிகமாக இருக்கிறது. இதனால் இன்ஃபோசிஸ், டி.சி.எஸ் போன்ற நிறுவனங்கள் நன்கு வளர்ந்திருக்கிறது. இது ஒரு பாசிட்டிவ்வான விஷயம்தான். அதேநேரத்தில் இந்த இருபது வருடங்களில் நமது உழைப்பை, சிந்தனையை, அறிவை வேறொரு நாடு அல்லது வேறொரு நிறுவனத்துக்குதான் தந்திருக்கிறோம். நமக்கான எதையும் உருவாக்கிக் கொள்ளவில்லை. அவர்கள் சொல்வதை செய்கிறோம்.  அதாவது, கான்ட்ராக்ட் மேனுபேக்ஸரிங் வேலை செய் கிறோம். இது மாற வேண்டும்.</p>
<p class="content">உலகத்துக்கு நான் ஏதாவது கண்டுபிடித்து தரவேண்டும் என்கிற எண்ணம் வரவேண்டும். பதினைந்து வருடத்துக்கு முன்னர் செல்போன் கேமராவுக்கு சாஃப்ட்வேர் கண்டுபிடித்தபோது, அதை பின்லாந்து நோக்கியாவுக்குக் கொடுத்தேன். இதன்மூலம் பயனடைந்தது அமெரிக்காவும், அந்த லைசென்ஸைப் பெற்றுக் கொண்ட பின்லாந்தும்தான். சென்னை, பெங்களூரில் இருந்துகொண்டு அதைக் கண்டுபிடித்த என்னால், அதை அமெரிக்காவில்தான் வெளியிட முடிந்தது. அமெரிக்க கம்பெனி, இந்திய மூளையை சிலிக்கான் வேலியில் உட்கார்ந்துகொண்டு பயன்படுத்திக்கொண்டது. இதில்தான் மாற்றம் வேண்டும். இந்திய நிறுவனம், இந்தியனை தலைவராகக்கொண்டு, இந்தியா விலிருந்து செல்ல வேண்டும்.</p>
<p class="content"><span style="color: #800080">தொழிற்துறையின் உதவி! </span></p>
<p class="content">தொழிற்துறையினரின் சிந்தனையும் மாறவேண்டும். எந்தத் தயாரிப்பாக இருந்தாலும், அதை எப்படி மேம்படுத்துவது, அதை எப்படி உலகச் சந்தைக்குக் கொண்டுசெல்வது என்பதை ஊக்குவிக்க வேண்டும். மைக்ரோசாஃப்ட், கூகுள், சிஸ்கோ போன்ற நிறுவனங்கள் கல்வி நிறுவனங்களுக்குக் கொடுக்கும் பங்களிப்பை இங்கு தொழில் குடும்பங்களும் கவனிக்க வேண்டும். புதுத் தொழில்முனைவோர்கள் வருவதை ஊக்குவிக்க வேண்டும். புதிய தொழில் முனைவோர்களை ஊக்குவிப் பதும் அவர்களிடமிருந்து சிறந்த உதவியை வாங்குவது எப்படி என்பதையும் யோசிக்க வேண்டும். புதிய வேகத்தோடு வரும் இளைஞர்களை நன்கு பயன்படுத்திக்கொள்ள வேண்டும்.</p>
<p class="content">உதாரணமாக, ஒரு பெரிய குழுமம் இருக்கிறது. வெளிநாடுகள் வரை கூட்டுத் தொழில்கள் செய்யலாம். ஆனால், பெரிய அளவில் வளர்ந்தபிறகு, சின்னச் சின்ன விஷயங்களில் அவர்களால் கவனம் செலுத்த முடியாது. அவர்கள் அறியாமலேயே சிறுசிறு பிழைகள் நடப்பதற்கு வாய்ப்புகள் உள்ளது. இந்த இடத்தில் என்ன செய்வார்கள் எனில், புதிய ஆட்களை வேலைக்கு எடுத்து சம்பளத்துக்கு வைத்துக் கொள்வார்கள். இதுமாதிரி பிரச்னையைத் தீர்க்கும் தொழில்முனைவோர்களை உருவாக்க வேண்டும்.</p>
<p class="content"><span style="color: #800080">ரிசர்ச் இன்ஸ்டிட்யூஷன்ஸ்! </span></p>
<p class="content">கல்வியாளர்கள், நிறுவனங் கள் உதவியை எதிர்பார்க்கலாம். அரசு ஊக்குவிப்பை எதிர்பார்க்கலாம். ஆனால், இதை உடனடியாக எதிர்பார்க்க முடியாது. ஐ.ஐ.டி போன்ற கல்வி நிறுவனங்கள் அவர்களது மாணவர்களுக்கு மட்டும்தான் உதவி செய்கிறது. அப்படியில்லாமல், பாரபட்சம் இன்றி உத்வேகத்தோடு வரும் புதிய தொழில் முனைவோர் களை உருவாக்கும் ஒருமுறை உருவாக வேண்டும். பல்வேறு தொழில்களுக்குமான லேப் செட்டப்புகள் உருவாக்க வேண்டும்.</p>
<p class="content"><span style="color: #800080">முதலீடுகள்! </span></p>
<p class="content">இதுபோன்ற முயற்சிகளைத் தொடங்க பணம் வேண்டுமே என யோசிக்க வேண்டாம். இதற்கு</p>
<p class="content">வெஞ்சர் கேப்பிட்டல் நிறுவனங் கள் தயாராக இருக்கின்றன. சிலிக்கான் வேலி இதைப் பயன்படுத்திதான் வளர்ந்தது. நமது முயற்சி முதற்கட்டமாக வெற்றிபெறும்போது</p>
<p class="content">வெஞ்சர் கேப்பிட்டல் நிறுவனங்கள் தானாகவே வருவார்கள். எனவே, இந்த வாய்ப்புகளை உருவாக்கும் வழிமுறைகளை யோசிப்போம்.</p>
<p class="content">புதிதாக யோசிக்கும் ரிஸ்க் எடுக்க தயாராக இருக்கும் இளைஞர்கள், ஆய்வு மற்றும் மேம்பாடுகளில் ஈடுபாட்டுடன் கவனம் செலுத்தும் கல்வி நிலையங்கள் மற்றும் தொழிற்துறையினர் இணந்து முயற்சித்தால்தான் வெற்றி காணமுடியும். இவர்களை இணைப்பதற்கு நானும் கிரேட்லேக்ஸ் இன்ஸ்டிடியூட்டும் தயாராக இருக்கிறோம்'' என்று முடித்தார் சங்கர் நாராயணன்.</p>
<p class="content">நம் ஒட்டுமொத்த சிந்தனை யும் அடியோடு மாறினால்தான் சென்னை ஒரு சிலிக்கான் வேலியாக மலரும்!</p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பண்ணை விவசாயம்... பக்கா லாபம்! </div>
<div class="subtitle1">ஆர்.குமரேசன் படங்கள் : க.தனசேகரன். </div>
<div class="subtitle2"></div>
<div class="content" style="border-top:1px solid #DDD;">
<p class="content">சேலம் மாவட்டம் புத்திர கவுண்டன் பாளையம், அபிநவம் கிராமத்தைச் சேர்ந்த ஜெயராமன், ஒன்பது ஏக்கர் நிலத்திலிருந்து ஆண்டுக்கு ஒன்பது லட்சம் ரூபாய் வருமானம் சம்பாதிக்கிறார். இவரது ஒருங்கிணைந்த பண்ணைதான் தமிழகத்தின் முக்கிய மாடல் ஃபார்மாக இருக்கிறது. ஒன்பது ஏக்கர் என்பது பலருக்கும் சாத்தியம் இல்லாத ஒன்று என்பதால், இரண்டு ஏக்கரில் மாதம் ரூ.30 ஆயிரம் வருமானம் கிடைக்கும் வகையில் இவர் தயார் செய்துதந்த திட்ட அறிக்கையை ஏற்றுக்கொண்ட இந்தியன் வங்கி, ஒருங்கிணைந்த பண்ணையம் அமைக்க இவருக்கு ரூ.5 லட்சம்  கடன் தந்திருக்கிறது.</p>
<p class="content">இதுதொடர்பாக ஜெயராமனிடம் பேசினோம். ''நான், ஒன்பது ஏக்கர்ல தென்னை, அதுக்கு இடையில பாக்கு, வாழை சாகுபடி செஞ்சிகிட்டு இருக்கேன். அதோட ஆடு, மாடு, கோழி, மீன், தேனீ வளர்த்து அதன்மூலமா வருமானம் பாத்துகிட்டு இருக்கேன். பல மாவட்டத்துல இருந்தும் வேளாண்மைத் துறை அதிகாரிகள், விவசாயிகளைக் கூட்டிட்டுவந்து என்னோட பண்ணையைக் காட்டுறாங்க...</p>
<p class="content">அப்படி வர்றப்ப ஒரு விவசாயி, 'அய்யா, எங்கிட்ட  2 ஏக்கர்தான் இருக்கு... இதுல பண்ணை விவசாயம் செய்ய முடியுமா?’னு கேட்டாரு. 'ஏன் முடியாது. 2 ஏக்கர்ல மாசம் ரூ.30 ஆயிரம் சம்பாதிக்கலாம்’னு சொன்னேன்'' என்றவர்,  அந்தத் திட்டத்தை விளக்கினார்.</p>
<p style="text-align: center"><img alt="" width="600" height="338" src="http://cdnw.vikatan.com/nanayam/2014/05/zjblzt/images/nav96a.jpg"></p>
<p class="content">''ரெண்டு ஏக்கர் நிலத்துல ஒருங்கிணைந்த பண்ணையம் அமைக்கிறதுக்கு, 15 லிட்டருக்கு குறையாம பால் தர்ற மூணு பசு மாடுக, 50 ஆடுகள், 100 கோழிகள், 10 வாத்து அல்லது வான்கோழி, ரெண்டு தேனீ பெட்டி, ரெண்டு அசோலா தொட்டி, ரெண்டு மண்புழு உரம் தயாரிக்கிற தொட்டி இருந்தாப் போதும்.</p>
<p class="content">10-க்கு 24 அடியில ஒரு மாட்டுக்கொட்டகை, 10-க்கு 20 அடியில ஓர் ஆட்டுக் கொட்டகை அமைக்கணும். இது எல்லாத்தையும் 25 சென்ட் இடத்துக்குள்ள அமைச்சிடலாம். ஓர் ஏக்கர் நிலத்துல ஆட்டுக்கு தேவையான கோ4 தீவனப்புல், கோ.எப்.எஸ்29 தீவன சோளம், சூபாபுல், அகத்தி மாதிரியான பசுந்தீவனங்களை வளர்க்கணும். மீதியிருக்க இடத்துல தண்ணி வசதியைப் பொறுத்து அந்தந்த பகுதிகள்ல சிறப்பா விளையிற காய்கறி, வாழை, நெற்பயிர்களைச் சாகுபடி செஞ்சிக்கலாம்.</p>
<p class="content">இதுதான் ரெண்டு ஏக்கர் பண்ணைக்கான திட்டம். இதுக்கு மொத்தம் 5 லட்ச ரூபாய் வரைக்கும் செலவாகும்.</p>
<p style="text-align: center"><img alt="" width="486" height="116" src="http://cdnw.vikatan.com/nanayam/2014/05/zjblzt/images/nav96b.jpg"></p>
<p class="content">மாட்டைப் பொறுத்தவரை, நிறை சினையிலதான் வாங்கிட்டு வரணும். நம்ம இடத்துக்கு வந்துதான் கன்னு போடணும். ஒரு மாடு 15 லிட்டர் வீதம் 3 மாடுகள் மூலமா தினமும் 45 லிட்டர் பால் கிடைக்கும். மாசத்துக்கு 1,350 லிட்டர் கிடைக்கும்; சராசரியா 1,200 லிட்டர்னு வெச்சிகிட்டாலும் லிட்டர் 20 ரூபாய் வீதம் 24 ஆயிரம் வருமானம் கிடைக்கும். இதுல 50% தீவன செலவுக்குப் போயிடும். மீதம் ரூ.12 ஆயிரம் மாதந்தோறும் கிடைக்கும்.</p>
<p class="content">அதுபோக, மாடுகளோட சாணத்தை வெச்சி மண்புழு உரம் தயாரிக்கலாம். இதைப் பயிர்களுக்குப் பயன் படுத்துனதுபோக மீதமானதை கிலோ 3 ரூபாய்க்கு விற்கலாம். .</p>
<p class="content">ஆடுகளை வாங்கும்போது ஒரே வயசுள்ள ஆடுகளை வாங்கக்கூடாது. அந்தந்த பகுதியில எந்த ரகம் நல்லா வளருமோ, அந்த ரக வெள்ளாடு களை வாங்கி வளக்குறதுதான் நல்லது. 2,500 ரூபாய் விலையில 10 குட்டிக, 2,000 விலையில 10 குட்டிக, 1,500 ரூபாய் விலையில 10 குட்டிகன்னு மொத்தம் 30 கிடா குட்டிகளை வாங்கணும். ஆடுகளுக்குத் தீவனம், பிண்ணாக்கு தண்ணி தந்து வளர்த்தா ஆடுக கொழு கொழுன்னு வந்திடும்.</p>
<p style="text-align: center"><img alt="" width="468" height="108" src="http://cdnw.vikatan.com/nanayam/2014/05/zjblzt/images/nav96c.jpg"></p>
<p class="content">ஒரு மாசம் வளர்த்து, பிறகு 2,500 விலையில வாங்குன குட்டிகள்ல ரெண்டு குட்டிகளை விக்கணும். ஒரு குட்டி 3-6 ஆயிரம் விலையில கிடைக்கும். அதுல 1,500 ரூபாய் விலையில ரெண்டு சின்னக் குட்டிகளை வாங்கிப் பட்டியில விட்டுட்டு, மீதியிருக்க 3 ஆயிரத்தை எடுத்து நம்ம பாக்கெட்ல வெச்சிக்கலாம். வார வாரம் இப்படி செய்றதால மாசம் 12 ஆயிரம் ரூபாய் கிடைக்கும். அதே நேரம் பட்டியில இருக்கக் குட்டிகளோட எண்ணிக்கையும் குறையாது.</p>
<p class="content">கோழி, வான்கோழிகளை ஆறு மாசம் வளர்த்து, அடை வெச்சு, எண்ணிக்கை அதிகமான பிறகு வித்தா அது மூலமா வருஷத்துக்கு 12 ஆயிரம் கிடைக்கும். அதுபோக நாம விவசாயம் செய்ற பயிர்க மூலமா வருஷம் ரூ.50 ஆயிரம் கிடைக்கும். ஆக, மாதந்தோறும் மாடுக மூலமா 12 ஆயிரம், ஆடு மூலமா 12 ஆயிரம், கோழி மூலமா ஆயிரம், பயிர்கள் மூலமா 5 ஆயிரம் ரூபாய் லாபமாகக் கிடைக்கும். இதுபோகத் தேன் மூலமா கிடைக்குற வருமானம் தனி.</p>
<p class="content">இப்ப சொல்லுங்க.. கைநிறைய லாபம் ஒருங்கிணைந்த பண்ணையம் ஒரு ஒப்பற்ற தொழில்தானே?'' என்று அவர் கேட்க, ஆமால்லே என்று அதிசயித்து நின்றோம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">போட்டித் தேர்வுகளில் பொருளாதாரம்! </div>
<div class="subtitle1">VAO முதல் IAS வரை! </div>
<div class="subtitle2">டாக்டர். சங்கர சரவணன்</div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"><span style="color: #800080">புதிய தொடர் </span></p>
<p class="content"> <span style="color: #993300">ரூபாய்  1. ஏன் இந்தத் தொடர்? </span></p>
<p class="content">கல்லூரியில் படித்து முடித்தவுடன் அரசு வேலைக்கான தேர்வுகளை எழுதுவதில் இன்றைய இளைஞர்கள் காட்டும் ஈடுபாடு உண்மையிலேயே வியக்கவைக்கிறது. வி.ஏ.ஓ குரூப் IV தேர்வுகள் தொடங்கி, வங்கி வேலை, டி.என்.பி.எஸ்.சி குரூப் I, குரூப் II தேர்வுகள் உள்பட ஐ.ஏ.எஸ் மற்றும் ஐ.பி.எஸ் வரை அவர்கள் எழுதத் தயாராகும் போட்டித் தேர்வுகள் (Competitive Exams) பல.</p>
<p class="content">இந்தப் போட்டித் தேர்வு களை எழுதும் மாணவர்களுக்கு பல்வேறு துறை சார்ந்த அறிவு அவசியம் தேவை. அவர்களுக்கு அறிவியலும் தெரிந்திருக்க வேண்டும்; அரசியல் அமைப்பை யும் அறிந்திருக்க வேண்டும். புவியியலும் தெரிந்திருக்க வேண்டும். பொருளாதாரமும் புரிந்திருக்க வேண்டும்.</p>
<p class="content">வரலாறு, புவியியல் போன்ற பாடங்கள் பள்ளியிலேயே சொல்லித்தரப்படுகின்றன. ஆனால், பொருளாதாரப் பாடம் உயர்நிலைப் பள்ளிகளி லிருந்துதான் கற்றுத்தரப்படுகிறது. மற்ற பாடங்களைப்போல இல்லாமல், பொருளாதார பாடத்தில் சொல்லப்படும் கருத்தாக்கங்களை விரிவா கவும் எளிமையாகவும் புரிந்துகொள்ள வேண்டும். இதற்கு வழியில்லாததாலேயே பொருளாதாரப் பாடம் பலருக் கும் ஒரு சவாலாக இருக்கிறது.  </p>
<p style="text-align: center"><img alt="" width="600" height="449" src="http://cdnw.vikatan.com/nanayam/2014/05/zjblzt/images/nav20b.jpg"></p>
<p class="content">வி.ஏ.ஓ. தேர்வு தொடங்கி ஐ.ஏ.எஸ். தேர்வு வரை அனைத்துப் போட்டித் தேர்வுகளிலும் இந்தியப் பொருளாதாரம் குறித்த கேள்விகள் உண்டு. தேர்வின் தகுதிக்கேற்ப வினாக்களின் தரம்தான் வேறுபடும்.</p>
<p class="content">ஐ.ஏ.எஸ் மற்றும் ஐ.பி.எஸ் தேர்வுகளில் பொருளாதாரப் பாடத்திலிருந்து மட்டும் 10-20%  என்கிற அளவில் கேள்விகள் கேட்கப்படுகின்றன. இந்தக் கேள்விகளுக்கான பதிலைத் தெரிந்துகொண்டு எழுதுபவர்கள், அந்தத் தேர்வில் நிச்சயம் அதிக மதிப்பெண்களை பெற்று வெற்றி பெறுவார்கள்.</p>
<p class="content">கல்லூரியில் நீங்கள் எந்தப் பாடம் படித்திருந்தாலும் பொருளாதாரப் பாடத்தில் நீங்கள் அதிக மதிப்பெண் பெறுவதற்குண்டான வழிவகை களை செய்து தருவதுதான் இந்தத் தொடரின் முக்கிய நோக்கம்.</p>
<p class="content">போட்டித் தேர்வு எழுதும் இளைஞர்களுக்கு மட்டும்தான் இந்தத் தொடரா என மற்றவர்கள் நினைக்க வேண்டாம். விலைவாசி உயர்வு, வட்டிவிகிதம் உயர்வு என தினசரி வாழ்க்கையில் நீங்கள் சந்திக்கும் ஆயிரமாயிரம் பிரச்னைகளுக்கு அடிப்படைக் காரணம், பொருளாதாரமே. இந்தத் தொடரில் சொல்லப்படும் விஷயங்கள் அனைத்துமே பொருளாதாரம் பற்றிய எல்லாத் தரப்பினர்களின் அடிப்படை அறிவை நிச்சயம் உயர்த்துவதாகவே இருக்கும்!  </p>
<p style="text-align: center"><img alt="" width="600" height="393" src="http://cdnw.vikatan.com/nanayam/2014/05/zjblzt/images/nav20d.jpg"></p>
<p class="content"><span style="color: #993300">ரூபாய் 2. மாதிரித் தேர்வு!</span></p>
<p class="content">போட்டித் தேர்வுகளில் இந்தியப் பொருளாதாரம் குறித்துக் கேட்கப்பட்ட / கேட்கப்படும் இரண்டு  கேள்விகள் கீழே தந்திருக்கிறேன்.  முதலில் உங்கள் விடை எது எனக் குறித்துக்கொள்ளுங்கள்.  பின்னர் சரியான விடை எது என்பதற்கான விளக்கத்தைப் படியுங்கள்.</p>
<p class="content">1. Which of the following is called ‘National Income’?<br>
 <br>
a) Gross Domestic Product <br><br>
b) Gross National Product <br><br>
c) Net Domestic Product <br><br>
d) Net National Product</p>
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav20a.jpg"></p>
<p class="content">பின்வருவனவற்றில் தேசிய வருமானம் என்பது யாது?</p>
<p class="content">2. In Every year, ‘Economic Survey’ is released in India by <br><br>
a) Reserve Bank of India<br>
 <br>
b) Ministry of Finance <br><br>
c) Central Statistical organization<br>
 <br>
d) Planning commission.</p>
<p class="content">ஆண்டுதோறும் இந்தியாவில் 'பொருளாதார ஆய்வறிக்கை’யை வெளியிடுவது</p>
<p class="content">A) மத்திய ரிசர்வ் வங்கி</p>
<p class="content">B) நிதி அமைச்சகம்</p>
<p class="content">C) மத்திய புள்ளியியல் நிறுவனம்</p>
<p class="content">D) திட்டக் குழு</p>
<p class="content">சரியான விடைகளை குறித்து முடித்திருப்பீர்கள் என்று நினைக்கிறேன். உங்கள் விடை சரியா என்பதைத் தெரிந்துகொள்ள கீழ்வரும் விளக்கத்தைப் படியுங்கள்.  </p>
<p class="content">1. முதல் கேள்விக்கான சரியான விடை (D) நிகர தேசிய உற்பத்தி  என்பதாகும். இந்தக் கேள்வி 1997-ம் ஆண்டு ஐ.எ.எஸ் தேர்வில் கேட்கப்பட்டது.</p>
<p class="content">தேசிய வருமானம் என்றவுடன் பலருக்கும் நினைவுக்கு வருவது ஜி.டி.பி (GDP)  என்ற சொற்றொடர்தான். Gross Domestic Product (GDP) எனப்படும் மொத்த உள்நாட்டு உற்பத்தி என்பது ஓர் ஆண்டில் ஒரு நாட்டின் எல்லைக்குள் உற்பத்தி செய்யப்படும் பொருட்கள் மற்றும் சேவைகளின் மதிப்பாகும். அதைத் தேசிய வருமானம் என்று குறிப்பிடுவதில்லை.</p>
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav20e.jpg"></p>
<p class="content">இந்த மொத்த உள்நாட்டு உற்பத்தியோடு வெளிநாட்டில் இருந்து கிடைக்கும் நிகர வருமானத்தையும் (Net Factor Income from Abroad) கூட்ட கிடைப்பது மொத்த தேசிய உற்பத்தி (Gross National Product) ஆகும். இந்த மொத்த தேசிய உற்பத்தியில் இருந்து உற்பத்திக்குப் பயன்படுத்தப்பட்ட காரணிகளின் தேய்மான மதிப்பை (Depreciation) கழிக்கக் கிடைப்பது நிகர தேசிய உற்பத்தி (Net National Product) ஆகும். இந்த நிகர தேசிய உற்பத்தியைத்தான் தேசிய வருமானம் (National Income) என்கிறோம்.</p>
<p class="content">தேசிய வருமானம் கணக்கிடுவது பற்றிய விவரங்களையும், இதுகுறித்துக் கேட்கப்படும் பல்வேறு கேள்விகளையும் வேறொரு சந்தர்ப்பத்தில் விரிவாகப் பார்க்கலாம்.</p>
<p class="content">2. இரண்டாம் கேள்விக்கான சரியான விடை (B) நிதி அமைச்சகம் என்பதாகும். 1998-ல் நடைபெற்ற ஐ.ஏ.எஸ் தேர்வில் கேட்கப்பட்ட கேள்வி இது.</p>
<p class="content">இந்தியாவில் அரசு சார்ந்த பல்வேறு பொருளாதார நடவடிக்கைகளைக் கவனிப்பதற்குப் பல்வேறு அமைப்புகள் உள்ளன. அவற்றின் பணிகள் அதிகார வரம்புகள் அவற்றின் பணிகளுக்கு இடையேயான வேறுபாடு ஆகியவற்றைக் குறித்த கேள்விகள் ஐ.ஏ.எஸ் தேர்வில் அடிக்கடி இடம்பெறும். இந்தக் கேள்வியும் அந்த ரகத்தைச் சேர்ந்ததுதான்.</p>
<p class="content">ஆண்டுதோறும் பட்ஜெட் வெளியிடுவதற்கு முந்தைய நாள் நிதி அமைச்சகம் கடந்த ஆண்டில் பட்ஜெட்டில் நிர்ணயிக்கப்பட்ட வருமானம் மற்றும் செலவினங்கள் எவ்வளவு தூரம் எட்டப்பட்டன என்பது குறித்த பொருளாதார ஆய்வு அறிக்கையை வெளியிடுகிறது.</p>
<p class="content">இந்தப் பொருளாதார ஆய்வு அறிக்கையை வெளியிடுவது, பட்ஜெட் தயார் செய்வது அரசின் செலவுகளுக்காக இந்திய திரள் நிதியிலிருந்து (Consolidated Fund of India) பணம் பெறுவது, ஐந்தாண்டு திட்டங்களுக்காக மாநில அரசுகளுக்குத் திட்டக் குழுவின் பரிந்துரைப்படி நிதி ஒதுக்கீடு செய்வது, நிதி ஆணையத்தின் பரிந்துரைப்படி மாநில அரசுகளுக்கு இந்திய வரி வருவாயிலிருந்து நிதியை பகிர்ந்து அளிப்பது போன்ற பொருளாதார விஷயங்கள் நிதி கொள்கையின் கீழ் வருகின்றன. இதை ஆங்கிலத்தில் Fiscal Policy என்பார்கள்.</p>
<p class="content">நிதிக் கொள்கை சார்ந்த விஷயங்கள் இந்திய நிதி அமைச்சகத்தால் கையாளப் படுகிறது.</p>
<p class="content">ஆனால், Monetary Policy எனப்படும் பணக் கொள்கை ரிசர்வ் வங்கியின் பொறுப்பாகும். வங்கிகளுக்குக் கடன் கொடுப்பது, வங்கிகளிலிருந்து முதலீட்டைப் பெறுவது, வங்கிகளின் பண இருப்பை நிர்ணயிப்பது, கடன்களுக்கான வட்டி விகிதத்தை மறைமுகமாகக் கட்டுப்படுத்துவது, பண வீக்கத்தைக் கட்டுப்படுத்த பல்வேறுவகையான நடவடிக்கை கள் எடுப்பது போன்றவை பணக் கொள்கையின் கீழ் வருகின்றன.</p>
<p class="content">நாட்டின் தேசிய வருமானத்தைக் கணக்கிடும் பொறுப்பு மத்திய புள்ளியியல் நிறுவனத்திடம் உள்ளது. ஐந்தாண்டுத் திட்டங்களுக்கான நிதி ஒதுக்கீட்டை மேற்கொள்வது திட்டக் குழுவின் தலையாய பணி. இந்தியாவில் அரசு பொருளாதார நடவடிக்கை சார்ந்த பல்வேறு நிறுவனங்கள் மற்றும் அவை களின் பணியாற்றுதலுக்கு இடையேயான சமநிலை குறித்த கேள்விகள் பற்றிய பல்வேறு சுவையான விஷயங்களை இந்தத் தொடரில் பார்க்க இருக்கிறோம்.</p>
<p style="text-align: right"><span style="color: #800080">(தயாராவோம்)<br>
படம்: சோ.கேசவசுதன்</span></p>
<hr>
<p style="text-align: center"><span style="color: #993300"> ஆசிரியர் பற்றி...</span></p>
<p style="text-align: center"><span style="color: #993300"><img alt="" width="220" height="330" src="http://cdnw.vikatan.com/nanayam/2014/05/zjblzt/images/nav20c.jpg"></span></p>
<p class="content">டாக்டர் சங்கர சரவணன், உத்தரபிரதேசத்தில் உள்ள இந்திய கால்நடை மருத்துவ ஆராய்ச்சி நிலையத்தில் பயின்று முதுநிலை பட்டம் பெற்றவர். பதினைந்துக்கும் மேற்பட்ட ஆண்டுகளாக போட்டித் தேர்வுகள் குறித்த ஆய்வாளராகவும், பயிற்சியாளராகவும் திகழ்ந்து வருகிறார். இவர் எழுதி விகடன் பிரசுரம் வெளியிட்ட போட்டித் தேர்வு - பொது அறிவு நூல்களான கையளவு களஞ்சியம், பொது அறிவுக் களஞ்சியம், வி.ஏ.ஓ. தேர்வுக் களஞ்சியம் போன்ற பல நூல்கள் விற்பனையில் சாதனை படைத்து, போட்டித் தேர்வுக்கு பயிலும் தமிழக மாணவர்களுக்கு உதவியாக இருக்கின்றன. இவரது வழிகாட்டுதலில் வெற்றி பெற்ற மாணவர்கள் பலர் ஐ.ஏ.எஸ்., ஐ.பி.எஸ். அதிகாரிகளாக உள்ளனர்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹோம் பட்ஜெட்</div>
<div class="subtitle1">இரா.ரூபாவதி</div>
<div class="subtitle2"></div>
<div class="content" style="border-top:1px solid #DDD;">
<p class="content">ஒரு குடும்பத்தில் நிம்மதி நிலவவேண்டும் எனில், அந்தக் குடும்பத்தின் நிதிநிலை சிறப்பாக இருக்க வேண்டும். பணத் தட்டுப்பாடு உள்ள குடும்பத்தில், சின்னப் பிரச்னைகூட பெரிதாக வெடித்து எல்லோரது சந்தோஷத்தையும் கெடுக்கும். ஒரு குடும்பத்தில் நிதிநிலை சிறப்பாக இல்லாமல்போக நாம்தான் முக்கிய காரணம். சம்பளம் கிடைத்தவுடன் இஷ்டத்துக்கு செலவுசெய்தால், மாதக் கடைசியில் காசில்லாமல் தவிக்கவைத்து, கடன் என்னும் புதைகுழிக்குள் தள்ளிவிடும்.</p>
<p style="text-align: center"> <img alt="" width="600" height="308" src="http://cdnw.vikatan.com/nanayam/2014/05/zjblzt/images/p56.jpg"></p>
<p class="content">இதுமாதிரி இருக்கும் ஒரு குடும்பத்தின் நிதிநிலையை சரிசெய்ய வேண்டுமெனில் அந்தக் குடும்பத்தின் செலவு, வரவுக்குள் இருக்க வேண்டும். வரவுக்குள் செலவு இருக்க வேண்டுமெனில் பட்ஜெட் போட்டு செலவுசெய்வது அவசியம். மாத பட்ஜெட் எப்படி போடவேண்டும், இதில் கவனிக்கவேண்டிய, தவிர்க்க வேண்டிய விஷயங்கள் என்னென்ன என்பது குறித்து விளக்குகிறார் நிதி ஆலோசகர் அனிதா ஆர் பட்.<img alt="" align="right" width="130" height="163" src="http://cdnw.vikatan.com/nanayam/2014/05/zjblzt/images/p56a.jpg"></p>
<p class="content">''வருமானத்தில் பட்ஜெட் போடும் பழக்கம்தான் தேவையில்லாத செலவுகளைக் குறைத்து, எதிர்காலக் குறிக்கோள்களை விரைவாக நிறைவேற்றுவதற்கு உதவும். நிரந்தரமான செலவுகள் என்ன, எவ்வளவு சதவிகிதம் கட்டாயம் சேமிக்க வேண்டும் என்பதைத் தெரிந்துக்கொண்டாலே இலக்குகளை எளிதாக அடைந்துவிட முடியும்.</p>
<p class="content">பட்ஜெட் போடுவது எளிதான காரியமில்லை. இந்த வேலையைப் பெண்களால் மட்டுமே சிறப்பாகச் செய்ய முடியும். ஏனெனில், எந்த செலவையும் எப்போது செய்ய வேண்டும் என்பது குறித்த புரிதல் இயற்கையாகவே பெண்களுக்கு அதிகமாக இருக்கும். ஆனால், பல பெண்களும் பட்ஜெட்</p>
<p class="content">போடுவதை சிறப்பாகச் செய்வதில்லை. இரண்டு, மூன்று மாதம் ஒப்புக்கு  பட்ஜெட் போட்டுவிட்டு, நிறுத்திவிடுவார்கள். சிலர் சின்ஸியராக  பட்ஜெட்</p>
<p class="content">போடுவார்கள். ஆனால், அதுபடி நடக்கமாட்டார்கள். இப்படி செய்வதால் எந்த பயனும் இல்லை.  பட்ஜெட்டை ஏன், எதற்காக போடுகிறோம் என்பதை புரிந்துகொள்ளுங்கள்.</p>
<p style="text-align: center"><a target="_blank" href="http://www.vikatan.com/nanayam/2014/05/zjblzt/images/p56b11.jpg"><img alt="" align="middle" width="600" height="428" src="http://cdnw.vikatan.com/nanayam/2014/05/zjblzt/images/p56b(1).jpg"></a></p>
<p style="text-align: center"><span style="color: #008080">(பெரிதாக்க படத்தின் மேல் கிளிக்குக!...)</span></p>
<p class="content"><span style="color: #ff0000">குழந்தைக்கு முக்கியத்துவம் கொடுங்கள்!</span></p>
<p class="content">பட்ஜெட் போடும்போது குடும்ப உறுப்பினர்கள் அனைவரும் இருக்குமாறு பார்த்துக்கொள்ள வேண்டும். நான்தான் பணம் சம்பாதிக் கிறேன். எனவே, நான் போடும் பட்ஜெட்டை அனைவரும் பின்பற்ற வேண்டும் என நினைக்கக் கூடாது. உங்களின் குடும்ப உறுப்பினர்களுக்கு வீட்டில் நடக்கும் அனைத்து விஷயங்களையும் தெரியப் படுத்த வேண்டும். அப்போது தான் பட்ஜெட்டை புரிந்துகொண்டு அதைப் பின்பற்றுவார்கள். பட்ஜெட் போடும்போது குழந்தைகளும் உடனிருக்குமாறு பார்த்துக் கொள்ளுங்கள்.</p>
<p style="text-align: center"><img alt="" align="middle" width="450" height="310" src="http://cdnw.vikatan.com/nanayam/2014/05/zjblzt/images/p56e.jpg"></p>
<p class="content">பணம் குறித்த விஷயங்கள் குழந்தைகளுக்குத் தெரியக் கூடாது என நினைப்பது தவறு. பணம் எப்படி வருகிறது, அதில் என்னென்ன செலவுகள் செய்யவேண்டும் என்பது குழந்தைகளுக்குத் தெரிய வேண்டும். அப்போதுதான் அவர்கள் பணத்தைக் கையாளுவதில் சிக்கல் வராது.  தேவையில்லாத பொருட்களை வாங்கிதரச் சொல்லி அடம் பிடிக்க மாட்டார்கள்.</p>
<p class="content"><span style="color: #ff0000">பணத்தைத் தாண்டி சிந்தியுங்கள்!</span></p>
<p class="content">பட்ஜெட் போடுவது உங்கள் மகிழ்ச்சிக்கு ஒரு தடையல்ல.  இது உங்கள் பணத்தைத் திறமையாக கையாள உதவும். தங்கள் வங்கிக் கணக்கில் இருப்பு கொஞ்சம் அதிகமானதுமே அடுத்து என்ன வாங்கலாம் என்றுதான் பலரும் யோசிக்கிறார்கள். அதாவது, புதிய கார், புதிதாகத் துணிகள், புதிய வீடு, ஆபரணங்கள் எனத் தங்களின் தேவைகளை அதிகமாக்கிவிடுகிறார்கள்.</p>
<p class="content">மேலும், பக்கத்து வீட்டில் அது இருக்குது, இது இருக்குது, நம் வீட்டில் இல்லை, அதை யெல்லாம் நாமும் வாங்கிவிட வேண்டும் என்று துடிக்கக் கூடாது. எந்தப் பொருளை வாங்குவதற்குமுன்பும் அது தேவைதானா, அந்தப் பொருள் இல்லாமல் நிலைமையைச் சமாளிக்க முடியாதா என்றெல்லாம் யோசிக்க வேண்டும். இதனால்  தேவையில்லாதப் பொருட்களை வாங்குவது குறையும். பொருட்கள் வாங்குவதால் மட்டும் உங்களின் சமூக மதிப்பு கூடிவிடாது. நீங்கள் நடந்துகொள்ளும் விதத்தைப் பொறுத்துதான் சமூக மதிப்பு உருவாகும். அடுத்த வாரமும் பட்ஜெட் போடுவோம்.</p>
<p style="text-align: center"><img alt="" align="middle" width="600" height="336" src="http://cdnw.vikatan.com/nanayam/2014/05/zjblzt/images/p56f.jpg"></p>
<p class="content"><span style="color: #ff0000">மூன்றில் ஒரு பங்கு சேமிப்பு</span> <img alt="" align="right" width="100" height="187" src="http://cdnw.vikatan.com/nanayam/2014/05/zjblzt/images/p56c.jpg"></p>
<p class="content">''நிதி நெருக்கடி இல்லாமல் குடும்பம் நடத்துவதற்கு உறுதுணையாக இருப்பது இந்த பட்ஜெட்தான். பட்ஜெட் போட்டுக் குடும்பம் நடத்துவதால் சேமிப்பு எப்போதும் இருக்கும். இதனால் எந்தப் பிரச்னையையும் எளிதாகக் கையாள முடிகிறது. மேலும், வாங்கும் சம்பளத்தில் மூன்றில் ஒரு பங்கு தொகையைச் சேமிப்புக்கு ஒதுக்கிவிடுவேன். மெடிக்ளைம் பாலிசி இருப்பதாலும் மருத்துவச் செலவுகளிலிருந்து தப்பித்துவிடுகிறோம்.''</p>
<p class="content"><span style="color: #ff0000"><img alt="" align="left" width="120" height="150" src="http://cdnw.vikatan.com/nanayam/2014/05/zjblzt/images/p56d.jpg">நிம்மதியாக இருக்கிறேன்!</span></p>
<p class="content">''பத்து ஆண்டுகளுக்குமுன் எந்தவிதமான பட்ஜெட்டும் போடாமல் வருகிற பணத்தை அப்படியே செலவு செய்வோம். இதனால் சம்பளம் வாங்கிய முதல் வாரத்தில் மட்டும்தான் கையில் பணம் இருக்கும். அதன்பிறகு திண்டாட்டமாகவே இருக்கும். இதனால் அவசரத் தேவைகளுக்கு கடன் வாங்க வேண்டிய சூழ்நிலைதான் வரும். அதன்பிறகுதான் பட்ஜெட் என்பதே போட ஆரம்பித்தோம். இன்றைக்கு எங்கள் வாழ்க்கை நிம்மதியாக இருக்கிறது!''</p>
<p style="text-align: right"><span style="color: #0000ff">படங்கள்: சொ.பாலசுப்ரமணியன், ஆ.முத்துக்குமார், ஜெ.வேங்கடராஜ்.</span></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சுற்றுலாத் துறை: கொட்டிக்கிடக்கும் தொழில் வாய்ப்புகள்! </div>
<div class="subtitle1">சே.புகழரசி </div>
<div class="subtitle2"></div>
<div class="content" style="border-top:1px solid #DDD;">
<p class="content">சுற்றுலா என்றாலே எல்லாருக்கும் குதூகலம்தான். ஆண்டுமுழுக்க வேலை பார்த்துவிட்டு, குடும்பத்தோடு சுற்றுலா செல்வதற்கு யாருக்குத்தான் பிடிக்காது? தவிர, ஆண்டுக்கு ஒருமுறை சுற்றுலா செல்வதற்காகத் திட்டுமிட்டுப் பணம் சேர்த்து வருகிறார்கள் பலர். தற்போது சிறப்பாகச் செயல்பட்டுவரும் இந்தத் துறை நேரடியாகவும் மறைமுகமாகவும் பல லட்சக்கணக்கான புதிய தொழில்வாய்ப்புகளை அளித்து வருகிறது. அந்த தொழில்வாய்ப்புகள் என்னென்ன என்பது பற்றி விளக்கமாகச் சொல்கிறார் ரவி டிராவல்ஸ் அண்ட் டூரிஸம் நிறுவனத்தின் மேனேஜர் கிருஷ்ணன்.</p>
<p class="content"><span style="color: #800080">போக்குவரத்து! </span></p>
<p style="text-align: center"><span style="color: #800080"><img alt="" width="600" height="318" src="http://cdnw.vikatan.com/nanayam/2014/05/zjblzt/images/nav86g.jpg"></span></p>
<p class="content">''சுற்றுலாத் துறைக்கு அடிப்படைத் தேவை போக்குவரத்து வசதிதான். ஓர் இடத்திலிருந்து இன்னொரு இடத்துக்குச் செல்ல முதல் தேவையே போக்குவரத்துதான். இந்தப் போக்குவரத்துக்காகப் பயன்படும் கார்கள், பேருந்துகள், சிற்றுந்துகள், ரயில், விமானம் என மக்களின் தேவைக்கு ஏற்பாடு செய்து தருவதற்கெனச் சில டிராவல் ஏஜென்சிகள் உள்ளன. இவற்றின் வேலையே சுற்றுலா செல்லும் <img alt="" align="left" width="118" height="143" src="http://cdnw.vikatan.com/nanayam/2014/05/zjblzt/images/nav86f.jpg">மக்களின் தேவைக் கேற்ப போக்குவரத்துக்காக பேருந்துகளோ, கார்களோ அல்லது சிற்றுந்துகளையோ ஏற்பாடு செய்து தருவதுதான். இதற்காகச் சொந்தமாகப் பல்வேறு பேருந்துகளும், கார் வகைகளும் வைத்திருக்கும் தனிப்பட்ட நபர்கூட இந்தத் தொழிலில் ஈடுபடலாம். இதற்கெனத் தனியார் ஏஜென்ட்களும் உண்டு. இந்த ஏஜென்ட்களிடம் நமக்குத் தேவையானதைக் கூறிவிட்டால் அதற்கேற்றாற்போல் வாகனங் களை வாடகைக்கு ஏற்பாடு செய்து தருவார்கள். இதற்கென நல்ல பேச்சுத்திறனும், வேகமாகச் செயல்படக்கூடிய திறனும் இருந்தால் போதும். இதன்மூலம் மாதம் ரூ.50,000 வரை சம்பாதிக்கலாம்.</p>
<p class="content"><span style="color: #800080">டிராவல்ஸ் அண்ட் டூரிஸம் ஏஜென்சீஸ்! </span></p>
<p class="content">சில ஏஜென்சிகள் அனைத்துவிதமான டிராவல் உரிமையாளர்களிடமும் தொடர்பில் இருப்பார்கள். யாருக்கு எந்த டிராவல்ஸில் டிக்கெட் தேவையோ, அதை புக் செய்துதருவார்கள். இதற்கென கமிஷன் அடிப்படையில் பல ஏஜென்ட்கள் உள்ளனர். இவர்கள் ரயில் டிக்கெட், விமான டிக்கெட்களைப் பதிவுசெய்து தருவார்கள். இதோடு சுற்றுலா செல்வோருக்குத் தேவையான ஹோட்டல்களையும், சுற்றுலா மையங்களைச் சுற்றிகாண்பிக்க சுற்றுலா ஆலோசகர் ஒருவரையும் ஏற்பாடு செய்து தருவார்கள்.</p>
<p class="content">இந்த ஏஜென்சிகளை முறையாக ஆரம்பிக்க இந்திய சுற்றுலாத் துறையிடம் பதிவுசெய்ய வேண்டும். மேலும், சர்வதேச அளவில் சுற்றுலா அழைத்துச் செல்வதற்காக இந்தியன் அசோசியேஷன் ஆஃப் டூர் ஆபரேட்டர்ஸில் பதிவுசெய்ய வேண்டும்.</p>
<p style="text-align: center"><img alt="" width="400" height="299" src="http://cdnw.vikatan.com/nanayam/2014/05/zjblzt/images/nav86e.jpg"></p>
<p class="content">இந்தத் தொழிலில் ஆரம்ப காலகட்டத்தில் லாபம் என்பது மிகக் குறைவே. ஆனால், இரண்டாவது வருட ஆரம்பத்தில் லாபம் இருக்கும். சுமார் 30-35% வரை லாபம் கிடைக்கலாம். இந்தத் தொழிலுக்கு முதலீடாகக் குறைந்தபட்சம் ரூ.5 லட்சமாவது முதலீடு செய்யவேண்டும். இந்தத் தொழிலை பொறுத்தவரை, வாடிக்கையாளர்களைத் திருப்திபடுத்தினாலே போதும். வாடிக்கையாளரே இன்னொரு வாடிக்கையாளரை அறிமுகப்படுத்துவார்.</p>
<p class="content"><span style="color: #800080">டூரிஸ்ட் விசா- பாஸ்போர்ட்! </span></p>
<p class="content">சிலருக்கு வெளிநாடு சுற்றுலா செல்வதில் அலாதி பிரியம். ஆனால், அவர்களிடம் பாஸ்போர்ட், விசா இருக்காது. இந்த டூரிஸ்ட் பாஸ்போர்ட், விசாக்களை இந்த ஏஜென்சிகள் வாங்கித் தருவார்கள். இதற்கான கமிஷனை வாடிக்கையாளர்களிடமிருந்து பெற்றுக்கொள்வார்கள். இந்த விசாவுக்கு ஒவ்வொரு நாட்டுக்கு ஏற்றாற்போல கட்டணங்கள் இருக்கும். இதற்கு சர்வீஸ் சார்ஜாக ரூ.300 வாங்கப்படும்.</p>
<p style="text-align: center"><img alt="" width="385" height="387" src="http://cdnw.vikatan.com/nanayam/2014/05/zjblzt/images/nav86d.jpg"></p>
<p class="content">இதில் பாஸ்போர்ட் இல்லாத வர்களுக்கும் பாஸ்போர்ட்டும் வாங்கித் தருவோம். இதற்கும் தனிப்பட்ட சர்வீஸ் கட்டணங் கள் உண்டு. இதில் முதலீடு என்பது பெரிய அளவில் இல்லை. அதேசமயம், லாபம் மாதம் ரூ.5,000 - 10,000 வரை இருக்கும்.</p>
<p class="content"><span style="color: #800080">டூரிஸ்ட் கைடு! </span></p>
<p class="content">ஒரு சுற்றுலா குழுவை சரியாக வழிநடத்திச் செல்வதுதான் டூரிஸ்ட் கைடின் வேலை. டூரிஸ்ட் கைடாகச் செயல்பட இரண்டு மாத தனிப்பயிற்சியே உண்டு. இந்தப் பயிற்சியில் சிற்பக்கலைகள், ஆலயங்கள், நடனம், இசை போன்ற முக்கியச் சுற்றுலாத்தலங்களை விளக்கிச் சொல்வதோடு, டூரிஸ்ட் ஸ்பாட்களுக்கும் அழைத்துச் சென்று களப்பயிற்சி தருவார்கள்.</p>
<p style="text-align: center"><img alt="" width="600" height="246" src="http://cdnw.vikatan.com/nanayam/2014/05/zjblzt/images/nav86c.jpg"></p>
<p class="content">இந்தப் பயிற்சிவகுப்பு முடிந்தவுடன் தரப்படும் சான்றிதழ்களை இந்திய சுற்றுலாத் துறையிடம் பதிவு செய்யவேண்டும். இதன்பின் எந்த ஒரு மாநிலத்திலும் கைடாகச் செயல்பட முடியும். இந்தச் சுற்றுலா கைடுகளின் பட்டியலை அரசாங்கமானது சில தனியார் நிறுவனங்களிடமும் தரும். இதன்மூலம் நிறைய வாய்ப்புகள் கிடைக்கும்.</p>
<p class="content">இந்தத் தொழிலை மிகச் சிறப்பாகச் செய்ய ஆங்கில மொழியை நன்கு கற்றுக்கொள்ள வேண்டும். இதில் கவனிக்கவேண்டிய விஷயம் என்னவெனில், சுற்றுலாக் குழுவினருக்கு உங்கள் அணுகுமுறை பிடித்துவிட்டால், அவர்களே உங்களை இரண்டாவது முறையாகவும் அழைக்க வாய்ப்புண்டு.</p>
<p class="content"><span style="color: #800080">சப்-ஏஜென்டாகவும் செயல்படலாம்! </span></p>
<p class="content">சில பெரிய சுற்றுலா நிறுவனங்களுக்கு எல்லா ஊர்களிலும் கிளை நிறுவனங்கள் இருக்காது. இத்தகைய நிறுவனங்கள் பல ஊர்களில் சப்-ஏஜென்ட்களை நியமிக்கும்.</p>
<p class="content">பெரிய சுற்றுலா நிறுவனங் களிடம் சப்-ஏஜென்ட்களாகப் பதிவு செய்துகொண்டு, அவர்கள் தரும் வேலையை முடித்துத் தரலாம். இதன்மூலம் மாதம் ரூ.50,000 வரை சம்பாதிக்கலாம்.  இவர்களின் முக்கிய வேலையே கம்யூனிகேஷன்தான்.</p>
<p style="text-align: center"><img alt="" width="409" height="228" src="http://cdnw.vikatan.com/nanayam/2014/05/zjblzt/images/nav86b.jpg"></p>
<p class="content"><span style="color: #800080">மணி எக்ஸ்சேஞ்ச்! </span></p>
<p class="content">வெளிநாட்டு சுற்றுலாவுக்குத் தேவையான கரன்சிகளைச் சுற்றுலா செல்பவர்கள் இங்கிருந்தே எடுத்துசெல்ல முடியும். இதற்கென மணி எக்ஸ்சேஞ்ச் மையங்கள் உள்ளன. இந்த மணி எக்ஸ்சேஞ்ச்கள் மூலம் சுற்றுலா செல்பவர்கள் எந்த நாட்டுக்கு செல்கிறார்களோ, அந்த நாட்டு கரன்சிகளாக மாற்றிக்கொள்ள முடியும்.</p>
<p class="content">இதற்கென கமிஷன் தொகையும் வாடிக்கையாளர்கள் செலுத்தவேண்டி இருக்கும். இதற்குக் கட்டணமாக 0.5 சதவிகிதம் வரை வசூலிக்கப்படும்.</p>
<p class="content"><span style="color: #800080">நினைவுப் பொருள் விற்பனையகங்கள்! </span></p>
<p class="content">சுற்றுலா செல்பவர்கள் அங்குப் பிரபலமாக விற்கப்படும் பொருட்களை வாங்குவது வழக்கம். உதாரணத்துக்கு, மைசூர் என்றாலே சந்தனம், பழங்கால நாணயங்களை வாங்குவார்கள். ஊட்டி என்றால் வாசனை மிக்க யூகலிப்டஸ் தைலங்களை வாங்க விரும்புவார்கள். இந்தப் பொருட்களை வாங்கிவைத்து விற்பதன்மூலம் கைநிறைய சம்பாதிக்க முடியும்.</p>
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav86a.jpg"></p>
<p class="content"><span style="color: #800080">பாரம்பரிய உணவகங்கள்! </span></p>
<p class="content">சுற்றுலாவுக்கு வரும் பயணிகள் இடையே பாரம்பரிய உணவுகளுக்கு நல்ல வரவேற்பு இருக்கிறது. எனவே, ருசியாக, தரமாகப் பாரம்பரிய உணவுகளைத் தயார் செய்துதந்தால், நல்ல வரவேற்பு கிடைக்கும்'' எனச் சுற்றுலாத் துறையில் இருக்கும் எல்லா தொழில்வாய்ப்புகள் குறித்தும் விலாவாரியாக எடுத்துச் சொன்னார் கிருஷ்ணன்.</p>
<p class="content">துடிப்பான இளம்வயதினர் இந்த வாய்ப்புகளைத் துணிச்சலோடு ஏற்கலாமே!</p>
<p style="text-align: right"><span style="color: #993300">படங்கள்: ப.சரவணக்குமார்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">குஜராத் ஸ்டேட் ஃபெர்ட்டிலைசர்ஸ் &amp; கெமிக்கல்ஸ்!</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000">இ</span>ந்த வாரம் நாம் ஸ்கேன் செய்யப்போகும் கம்பெனி குஜராத் ஸ்டேட் ஃபெர்ட்டிலைசர்ஸ்  அண்ட் கெமிக்கல்ஸ் லிமிடெட் (ஜி.எஸ்.எஃப்.சி.) என்னும் உர தயாரிப்பு நிறுவனத்தைத்தான்.</p>
<p class="content"> </p>
<p style="text-align: center"><span style="color: #ff0000"><img align="middle" width="600" height="307" alt="" src="http://cdnw.vikatan.com/nanayam/2014/05/zjblzt/images/p73.jpg"></span></p>
<p class="content"><span style="color: #ff0000">தொழில் எப்படி? </span></p>
<p class="content">இந்தியா போன்ற பெரிய நாட்டில் விவசாயம் ஒரு அத்தியாவசிய விஷயமாக இருக்கிறது. விவசாயத்துக்குப் பெருமளவு உதவுவது உரங்கள். உரங்களின் அத்தியாவசியத் தேவை மற்றும் உபயோகம் கருதி உரங்களின் விற்பனை விலை அரசாங்கத்தின் நேரடியான கண்காணிப்பில் இருக்கிறது. உற்பத்தி விலையைவிட விற்பனை விலை குறைவாக இருக்கும்பட்சத்தில் அந்த</p>
<p class="content">வித்தியாசத் தொகையை மானியமாக அரசு, உர உற்பத்தியாளர்களுக்கு வழங்கிவந்தது. சமீபகாலமாகச் சில குறிப்பிடத்தக்க மாறுதல்களை இந்த மானியம் வழங்குதல் முறையில் அரசாங்கம் செய்துகொண்டு வருகிறது. நியூட்ரியன்ட் பேஸ்டு சப்ஸிடி (ஊட்டச்சத்துக்குத் தகுந்த மானியமுறை) என்ற முறையில் சமீபகாலமாக மானியம் வழங்கப்பட்டு வருகிறது. (யூரியா மட்டும் இந்தப் புதிய மானியமுறையில் வராது). ஊட்டச்சத்துகள் மிகுந்த பல்வேறு உரங்களைப் பயன்படுத்துவதன் மூலம் மண்ணின் செழுமையைப் பேணிக்காக்க முடியும் என்ற எண்ணத்திலேயே இதுபோன்ற திட்டங்களை அரசாங்கம் கொண்டுவருகிறது. உணவு உற்பத்தி நாட்டின்அத்தியாவசியத் தேவை என்பதால், அரசாங்கம் இதில் முக்கியப் பங்கை எடுத்து வருகிறது.</p>
<p class="content">உர உற்பத்திக்கான மானியம் என்பது தொடர்ந்து வழங்கப்படும்.  கொஞ்சம் கொஞ்சமாக நிலைமை மாறலாமே தவிர, மானியம் என்பது அறவே இந்தத் தொழிலில் நீக்கப்பட்டுவிடும் என்று சொல்ல முடியாது. உணவின் தேவை அதிகரிக்க அதிகரிக்க உரங்களின் தேவையும் அதிகரிக்கும். ஊட்டச்சத்து மிகுந்த உரங்கள் தயாரிக்கும் நிறுவனங்கள் முன்னணிக்கு வருவதற்கான வாய்ப்பு பிரகாசமாக இருக்கிறது இந்தத் தொழிலில்.</p>
<p class="content"><span style="color: #ff0000">கம்பெனி எப்படி? </span></p>
<p class="content"><img align="left" width="300" height="199" alt="" src="http://cdnw.vikatan.com/nanayam/2014/05/zjblzt/images/p74a.jpg">1962-ம் ஆண்டு குஜராத் அரசாங்கத்தால் ஆரம்பிக்கப்பட்ட இந்த நிறுவனத்தில் ஏறக்குறைய 38% பங்குகளை குஜராத் அரசாங்கம் தன்வசம் வைத்துள்ளது. ஜி.எஸ்.எஃப்.சி, உரங்கள் மற்றும் தொழிற்சாலை களுக்கான வேதிப்பொருட்கள் என்ற இரண்டு முக்கியமான பொருட்களை உற்பத்தி செய்வதில் முக்கியப் பங்கு வகிக்கிறது. உரங்கள்தான் மூன்றில் இரண்டு பங்கு வருவாய்க்கு வழிவகுக்கிறது. உரத் தயாரிப்பில் டை-அமோனியம் பாஸ்பேட், அமோனியம் பாஸ்பேட் சல்பேட், யூரியா மற்றும் பலவகையான காம்ப்ளக்ஸ் உரங்களை ஜி.எஸ்.எஃப்.சி தயாரித்துவருகிறது.</p>
<p class="content">தொழிற்சாலைகளுக்குத் தேவையான வேதிப்பொருட் களில் கேப்ரோலெக்டமைத் தயாரிப்பதில் ஜி.எஸ்.எஃப்.சி முன்னணியில் இருக்கிறது.  ஏறக்குறைய 70,000 மெட்ரிக் டன் அளவுக்குண்டான கேப்ரோலெக்டமை உற்பத்தி செய்கிறது ஜி.எஸ்.எஃப்.சி. இந்த கேப்ரோலெக்டம் விற்பனை விலை பென்சீனின் விலையைப் பொறுத்தே அமைகிறது. ஆனாலும், கேப்ரோலெக்டத்தின் மிகப் பெரிய தயாரிப்பாளராக இருப்பதால் ஜி.எஸ்.எஃப்.சி இந்தத் தொழிலில் கணிசமான லாபம் பார்க்க முடிகிறது.  </p>
<p class="content">உரத் தயாரிப்பு நிறுவனங் களுக்கு மின் தேவை மிக அதிகம். காஸ் பேஸ்டு உற்பத்தித்திறனை ஜி.எஸ்.எஃப்.சி கொண்டிருந்தாலும் அதற்குத் தேவையான காஸ் கிடைப்பதில் தட்டுப்பாடுகள் இருப்பதால் மின் செலவு சற்று அதிகமாகவே சமீபகாலத்தில் இருந்துவருகிறது. இதைச் சமாளிக்க ஏறக்குறைய 150  மெகாவாட் அளவுக்கான  காற்றாலை உற்பத்தி வசதியைக் கொண்டிருக்கிறது ஜி.எஸ்.எஃப்.சி.</p>
<p class="content">இந்த நிறுவனம் தற்சமயம் கொண்டிருக்கும் விரிவாக்க திட்டங்கள் முழுமையடைந்தால் மின் செலவு  இன்னமும் குறையும். மேலும், லிக்னைட்டைக் கொண்டு மின்சாரம் தயாரிக்கும் பாவ்நகர் எனர்ஜி என்ற நிறுவனத்தில் முதலீடுகளைச் செய்துள்ளது. இந்த நிறுவனத்திலிருந்தும் மின்சாரம் கிடைத்தால், இதன் மின் செலவு கணிசமாகக் குறையும்.</p>
<p style="text-align: center"><img align="middle" width="600" height="186" alt="" src="http://cdnw.vikatan.com/nanayam/2014/05/zjblzt/images/p76.jpg"></p>
<p class="content"><span style="color: #ff0000">மேனேஜ்மென்ட் எப்படி? </span></p>
<p class="content">ஜி.எஸ்.எஃப்.சி ஒரு குஜராத் அரசாங்கத்தின் நிறுவனமாகை யால் அரசாங்கத்தினால் தீர்மானிக்கப்படும் நபரே இந்த நிறுவனத்தின் தலைமை அதிகாரி யாக இருப்பார். தற்போதைய சேர்மன் ஒரு ஐ.ஏ.எஸ் அதிகாரி. இந்த நிறுவனத்தின் மேனேஜிங் டைரக்டரும் ஒரு ஐ.ஏ.எஸ் அதிகாரி. நீண்டகால அனுபவமும், பல்வேறு துறை களில் செயல்பட்டவர்களாக இவர்கள் இருப்பதும் நிச்சயமாக ஜி.எஸ்.எஃப்.சி-க்கு பலனைத்தரும்.</p>
<p class="content"><span style="color: #ff0000">ரிஸ்க்குகள் ஏதும் உண்டா? </span></p>
<p class="content">ஜி.எஸ்.எஃப்.சி-யைப் பொறுத்தவரை, அதன் தயாரிப்பு களில் பெரும்பான்மைப் பொருளுக்கு விற்பனை விலை மற்றும் லாபம் என்பது மத்திய அரசின் கையில் இருக்கிறது. எனவே, இது ஒரு தொடர் ரிஸ்க்காகவே இருக்கலாம். அதேபோல், மானியங்களைத் தருவதில்  அரசாங்கம் காலதாமதங்களை நிகழ்த்தினால் நிச்சயமாக லாபம் பாதிக்கப்படும். <img align="right" width="144" height="125" alt="" src="http://cdnw.vikatan.com/nanayam/2014/05/zjblzt/images/p75.jpg"></p>
<p class="content">தட்பவெப்ப சூழல்களில் ஏற்படும் கடுமையான மாறுதல்கள் (எல்நினோ போன்ற) விற்பனை அளவை பெரிய அளவில் பாதித்துவிடக்கூடும். ஜி.எஸ்.எஃப்.சி இருக்கும் இரண்டு தொழில்களான உரம் மற்றும் கேப்ரோலெக்டத்தில் மிகப்பெரும் நிறுவனமாக அது திகழ்வதால், போட்டியினால் ஏற்படும் பாதிப்பு குறைவே.  இந்த நிறுவனத்துக்கு பெரிய அளவில் கடன் இல்லை என்பதால் இதனால்வரும் பாதிப்புக் குறைவு.</p>
<p class="content">என்னதான் பெரிய நிறுவனமாக இருந்தாலும் தொழிலின் பெரும்பகுதி அரசாங்க மற்றும் அரசியல் சம்பந்தப்பட்ட ஒன்றாக இருக்கிறது. எனவே, அரசியல் ரீதியான பாதிப்பு தொழிலில் பெருமளவுக்கு வந்துபோகும். ஆனாலும், அத்தியாவசியத் தொழிலில் இந்த நிறுவனம் இருப்பதாலேயே நாம் இந்த நிறுவனத்தை முதலீட்டுக்காகப் பரிசீலிக்க வேண்டியுள்ளது. இதனாலேயே இந்த நிறுவனத்தின் பங்குகளில் கடுமையான வீழ்ச்சிவரும்போது சிறிய அளவில் வாங்கி முதலீட்டாளர்கள் தங்களுடைய போர்ட்ஃபோலியோவில் சேர்த்துக்கொள்ளலாம். இந்த நிறுவனத்தின் பங்குகள் சமீப காலத்தில் 52 வார விலை அளவில் மிகக் குறைந்த நிலையை எட்டி தற்போது சற்றே மேல்நோக்கி பயணிக்க ஆரம்பித்துள்ளது. எனவே, இந்தப் பங்கை முதலீட்டாளர்கள் தொடர்ந்து டிராக் செய்யலாம்.</p>
<p class="content">தேர்தல் முடிவுகள் வெளிவரும் சூழ்நிலையில் ஏற்படும் வாலட்டைலிட்டியில் ஓர் அசாதாரணச் சூழ்நிலையில் மீண்டும் 52 வார குறைந்த விலையில் கிடைத்தால் இந்தப் பங்குகளை ஐந்து ஆண்டுகால முதலீட்டுக்காக முதலீட்டாளர்கள் குறைந்த எண்ணிக்கையில் வாங்கலாம்.</p>
<p style="text-align: right"><span style="color: #0000ff">- நாணயம் ஸ்கேனர். </span></p>
<p class="content">(குறிப்பு: இந்தப் விலையிலேயே வாங்க வேண்டிய பங்கு பரிந்துரை பகுதி அல்ல. இதில் சொல்லப்பட்டுள்ள பங்குகளை வாங்குவது முதலீட்டாளர்களின் தனிப்பட்ட முடிவாகும்!)</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இளமையில் முதலீடு: பன் மடங்கு லாபம்..</div>
<div class="subtitle1">சி.சரவணன் படம்: ப.சரவணக்குமார்.</div>
<div class="subtitle2"></div>
<div class="content" style="border-top:1px solid #DDD;">
<p class="content">காலம் பொன் போன்றது என்பதற்கு 'எஃபெக்ட் ஆஃப் காம்பவுண்டிங்' (Effect of Compounding )ஒரு சிறந்த உதாரணம். நமது சிறிய முதலீட்டைக்கூட பன் மடங்காகப் பெருக்கக்கூடிய ஆற்றல் கொண்டது பவர் ஆஃப் காம்பவுண்டிங் (Power of Compounding). முதலீடுகளில் காம்பவுண்டிங் என்கிற கூட்டு வளர்ச்சி எப்படி வேலை செய்கிறது என்பதை சென்னையைச் சேர்ந்த நிதி ஆலோசகர் வி.கோபால கிருஷ்ணன் விளக்கிச் சொன்னார்.</p>
<p class="content">''முன்னொரு காலத்தில் சதுரங்க விளையாட்டை கண்டுபிடித்தவர், அதை ஒரு மன்னனிடம் விளையாடி காண்பித்தார். மன்னனுக்கு விளையாட்டு மிகவும் பிடித்துவிட, என்ன பரிசு வேண்டும் எனக் கேட்டார். அதற்கு அவர், சதுரங்க அட்டையில் இருக்கும் 64 கட்டங்களுக்கும் அரிசி கொடுங்கள் என்று கூறி, அரிசியை எந்தக் கணக்கில், எப்படி கொடுக்க வேண்டும் என்றும் கூறினார். முதல் கட்டத்துக்கு ஒரு அரிசி, இரண்டாவது கட்டத்துக்கு இரண்டு, மூன்றாவது கட்டத்துக்கு நான்கு, நான்காவது கட்டத்துக்கு எட்டு என்ற கணக்கில் கேட்டார். இவ்வளவுதானா என்று சிரித்தார்  மன்னன். சில நாட்கள் கழித்து, 'சதுரங்கத்தின் 64-ம் கட்டம் எட்டும்போது 18 மில்லியன் டிரில்லியன் அரிசி தேவைப்படுகிறது.  அந்த அளவு அரிசியை வைக்க இடமும் இல்லை; அரிசியும் இல்லை’ என அதிகாரிகள் சொன்னதைக் கேட்டு அதிர்ந்துபோனார். அந்த அரிசி கணக்குதான் காம்பவுண்டிங் எஃபெக்ட் எனக் கூறலாம்'' என்பதை விளக்கிச் சொன்னார்.</p>
<p style="text-align: center"><img width="480" height="585" alt="" src="http://cdnw.vikatan.com/nanayam/2014/05/zjblzt/images/mav25e.jpg"></p>
<p class="content"><span style="color: #800080">முதல் முதலீடு நிலை:</span></p>
<p class="content">''சமவயதுள்ள மூன்று நண்பர்களான அருண், வருண், தருண் தலா 1 லட்சம் ரூபாயை முதலீடு செய்கிறார்கள். அருண் 30-ஆவது வயதிலும், வருண்  35-வது வயதிலும், தருண் 40-வது வயதிலும் இந்த முதலீட்டைத் தொடங்குகிறார்கள். மூவருக்கும் முதலீட்டுத் தொகை மற்றும் வருமான விகிதம் ஒன்றுதான். தலா ஒரு லட்சம், 12% வருமானம். மூவருக்கும் வேற்றுமை முதலீட்டுக் காலம்தான். ஆனால், இவர்களுடைய 50-வது வயதில் ஒவ்வொருவருக்கும் கிடைக்கும் தொகை எவ்வளவு தெரியுமா?</p>
<p class="content">தருணைக் காட்டிலும் அருண் மூன்று மடங்கு அதிக தொகையைப் பெறுகிறார். வருணைக் காட்டிலும் அருண் ஏறக்குறைய இரண்டு மடங்கு அதிகத் தொகை பெறுகிறார். அருணுடைய முதலீடு அபாரமாக வளர்வதற்கு முக்கியக் காரணம், அவர் சிறுவயதிலேயே முதலீட்டை துவங்கியதுதான். முதலீட்டுக் காலம் அதிகரிக்க அதிகரிக்க எஃபெக்ட் ஆஃப் காம்பவுண்டிங்  தனது  மந்திரத்தை வெளிப்படுத் துகிறது. முதலீடும், வருமான வளர்ச்சியும் ஒன்றாக இருந் தாலும், அருணுடைய முதலீட்டு பெருக்கத்துக்கு முக்கியப் பங்கு வகித்தது, இளமையில் முதலீட்டை தொடங்கியதுதான்.</p>
<p style="text-align: center"><img width="574" height="509" alt="" src="http://cdnw.vikatan.com/nanayam/2014/05/zjblzt/images/nav25d.jpg"></p>
<p class="content"><span style="color: #800080">இரண்டாம் முதலீடு நிலை:</span></p>
<p class="content">மூவரின் முதலீட்டு உதாரணத்தை இன்னொரு கண்ணோட்டத்தில் பார்ப்போம். இந்தமுறை அருண், வருண், தருண் மூவரும் தங்களது 30-ஆம் வயதில் 1  லட்சம் ரூபாய் முதலீடு செய்கிறார்கள். இந்தமுறையும் மூவரது முதலீட்டுத் தொகையும், காலமும் ஒன்று. ஆனால், வருமானம் மாறுபடுகிறது. அருணுடைய முதலீட்டு அணுகுமுறையில் (டைவர்சிஃபைட் ஈக்விட்டி ஃபண்டு முதலீடு) சராசரி ஆண்டு வருமானம் 15% கிடைக்கிறது.</p>
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav25c.jpg"></p>
<p class="content">வருண் முதலீட்டு முறையில் (பேலன்ஸ்டு மியூச்சுவல் ஃபண்ட்) சற்று குறைவாக 12% வருமானம் கிடைக்கிறது. தருண் முதலீட்டு முறையில் (ஃபிக்ஸட் டெபாசிட்) 9% வருமானம் கிடைக்கிறது.</p>
<p style="text-align: center"><img align="left" width="140" height="149" alt="" src="http://cdnw.vikatan.com/nanayam/2014/05/zjblzt/images/nav25a.jpg"></p>
<p class="content">வருமானத்தில் 3% வித்தியாசமே.  ஆனால், தருணைக் காட்டிலும் அருணுக்கு கிட்டத்தட்ட இரண்டு மடங்கு தொகை கூடுதலாகக் கிடைக்கிறது. முதலீட்டை இளம் வயதில் தொடங்குவதோடு மட்டுமல்லாமல் சற்று ரிஸ்க் எடுத்தால் காம்பவுண்டிங்கால் அதிக வருமானம் கிடைக்கும் என்பதும் மிக முக்கியம்'' என்றார் கோபால கிருஷ்ணன் .</p>
<p class="content">''நம்மில் பலரும் மொத்தமாக 1 லட்ச ரூபாயை முதலீடு செய்ய முடியாது. அந்தவகையில் மாதந்தோறும் குறிப்பிட்ட தொகையை இளம்வயதிலே முதலீடு செய்துவந்தால் பவர் ஆஃப் காம்பவுண்டிங்படி பெரும் தொகையைப் பெற முடியும்.</p>
<p class="content">மேலே குறிப்பிட்ட நண்பர் களில் அருண் 30 வயதிலும், வருண் 35 வயதிலும், தருண் 40 வயதிலும் மாதம் 1,000 ரூபாய் முதலீட்டை மேற்கொள்வதாக வைத்துக் கொள்வோம். இவர்களின் முதலீட்டுக்கு 12% வருமானம் கிடைத்தால் இவர்களின் 50 வயதில், தருணைவிட அருண் இரண்டு மடங்கு மட்டுமே முதலீடு செய்து நான்கு மடங்கு முதிர்வுத்தொகை  பெறுவார்.</p>
<p style="text-align: center"><img width="400" height="121" alt="" src="http://cdnw.vikatan.com/nanayam/2014/05/zjblzt/images/nav25b.jpg"></p>
<p class="content">இதுவே ரிஸ்க் எடுத்து அருண், பேலன்ஸ்டு ஃபண்டில் (12%) முதலீடு செய்வதற்கு பதில் ஈக்விட்டி ஃபண்டில் முதலீடு செய்தால் அவரின் முதலீடு 9.90 லட்சமாக பெருக்குவதற்கு பதிலாக ரூ. 14.98 லட்சமாக பெருகி இருக்கும். சற்று ரிஸ்க் எடுப்பது மூலம் கூடுதலாக ரூ.5 லட்சம் கிடைத்திருக்கும்'' என்றார்  கோபால கிருஷ்ணன்.</p>
<p class="content">எங்கே கிளம்பிட்டீங்க,  முதலீட்டை ஆரம்பிக்கவா?  </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அலிபாபாவும் ஆன்லைனும்! </div>
<div class="subtitle1">சித்தார்த்தன் சுந்தரம், பிசினஸ் சன்சல்டன்ட்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #800000">சா</span>ன்பிரான்சிஸ்கோ  வில் உள்ள காபி கடையில் பணிபுரியும் பெண்ணிடம் ஜாக் மா (JackMa), 'உனக்கு அலிபாபாவைத் தெரியுமா?’ என்று கேட்க அதற்கு அவளும், 'ஓ, தெரியுமே! அலிபாபாவும் நாற்பது திருடர்களும் பத்தி நான் கேள்விப்பட்டிருக்கேனே’ என்று சொல்ல, ஜாக்கின் முகத்தில் ஆயிரம் வாட்ஸ் பல்ப் பிரகாசம். ஏக குஷியில் குதித்தார்! அதற்குப்பிறகு சாலையில் நடந்துசெல்கையில் ஏறக்குறைய முப்பது பேர் களிடம் 'அலிபாபாவைத் தெரியுமா?’ என்று கேட்க, எல்லாருமே 'தெரியும்’ என்றே பதில் சொன்னார்கள். ஜாக் மா ஏன் எல்லாரிடமும் இப்படிக் கேட்டார்  தெரியுமா? அவர் புதிதாக ஆரம்பிக்க இருந்த ஆன்லைன் இணையதளத்துக்கு அலிபாபா என பெயர் வைக்க விரும்பினார். அலிபாபா என்கிற பெயர் எல்லாருக்கும் தெரிகிறதா என்பதைத் தெரிந்துகொள்ளவே எல்லாரிடம் இப்படி கேட்டார். <img align="right" width="85" height="107" alt="" src="http://cdnw.vikatan.com/nanayam/2014/05/zjblzt/images/p44.jpg"></p>
<p class="content">இன்றைக்கு புராதன காலத்து அலிபாபாவை தெரியுமோ இல்லையோ, அலிபாபா.காம் பல நாடு களிலும் பிரபலம். அதுவும் இந்த நவீன காலத்து அலிபாபா சீனாவில் படுபிரபலம்.</p>
<p class="content">1999-ல் தன்னுடைய சாதாரண ஃப்ளாட்டில் மிக மிக எளிமையாகத்தான் அலி பாபா.காமை தொடங்கினார் ஜாக் மா. இந்த வலைதளம் எந்தப் பொருட்களையும் வாங்கி விற்பதில்லை.  பெரிய வர்த்தகர்கள் விற்கும் பொருட்களை சிறிய வர்த்தகர்கள் வாங்குவதற்குத் தோதான ஓர் இடைத்தரகர் வேலையையே இந்த வலைதளம் செய்கிறது. அதாவது, பொருட்களைத் தயாரிப்பவர்களும், பொருள் தேவைப்படுபவர்களும் இந்த வலைதளத்தில் தங்கள் பெயரை பதிவு செய்துகொள்ள வேண்டும். அதன்பிறகு வாங்குபவர்களும், விற்பவர்களும் தங்களுக்குள் வர்த்தகம் செய்து கொள்வார் கள். இதற்காக அலிபாபா நிறுவனம் கமிஷன் எதையும் வாங்குவதில்லை. அப்படி யென்றால் அலிபாபாவுக்கு என்ன வருமானம் என்று கேட்கிறீர்களா? அதுதான் ரகசியம். அதைக் கடைசியில் சொல்கிறேன்.</p>
<p class="content">இன்றைக்கு அலிபாபா டாட்காமில் மட்டும் பதிவு செய்திருக்கும் விற்பனையாளர் களின் எண்ணிக்கை சுமார் 60 லட்சம். இதன் மூலம் கிட்டத்தட்ட 240 நாடு களிடையே பரிவர்த்தனை யாகும் பொருட்களின் மதிப்பு ஏறக்குறைய 170 பில்லியன் டாலர்கள் (2012-13 கணக்குபடி, சுமார் 10.20 லட்சம் கோடி ரூபாய்).</p>
<p style="text-align: center"><img align="middle" width="450" height="519" alt="" src="http://cdnw.vikatan.com/nanayam/2014/05/zjblzt/images/p44a.jpg"></p>
<p class="content">சீனாவில் ஒரு பள்ளிக் கூடத்தில் ஆங்கிலம் பயிற்றுவிக்கும் ஆசிரியராக இருந்தவர் ஜாக் மா. கடந்த நூற்றாண்டின் கடைசியில் இன்டர்நெட்டின் வளர்ச்சியை கண்டு அவருக்கு இருப்பு கொள்ளவில்லை. அமேஸானின் ஜெஃப் பேஷாஸ் (Jeff Bezos) போல, ஏதாவது செய்ய நினைத்ததன் விளைவுதான், இந்த அலிபாபா டாட்காம்.  </p>
<p class="content">உலகம் முழுக்க வியாபாரம் செய்வதற்கு ஆங்கிலத்தில் அலிபாபா டாட்காம் எனில், சீன மொழி மட்டுமே தெரிந்த உள்நாட்டு வர்த்தகச் சமூகத்திற் கென்று இவர் 1688 டாட்காம் என்கிற இன்னொரு வலைதளத் தையும் ஆரம்பித்தார். இதன் மூலம் நடைபெற்றுவரும் பரிவர்த்தனையின் மதிப்பு சுமாராக நாளன்றுக்கு 30 மில்லியன் டாலர்கள் (இந்திய மதிப்பில் சுமார் ரூ.180 கோடி).</p>
<p class="content">அலிபாபா நிறுவனம் 2000-ம் ஆண்டில் 25 மில்லியன் டாலரை சாஃப்ட்பேங்க், கோல்டுமேன் சாக்ஸ், ஃபிடிலிட்டி மற்றும் சில நிதி நிறுவனங்களிடமிருந்து முதலீடு திரட்டி, 2001-ம் ஆண்டிலேயே லாபம் சம்பாதிக்க ஆரம்பித்தது.</p>
<p class="content">உலகத்திலேயே அதிக ஜனத்தொகைக் கொண்ட சீன  நாட்டு நுகர்வோர்களைக் கவர என்ன செய்வது என ஜாக் மற்றும் அவரது குழுவினர் யோசிக்கையில் தடாலென்று உதயமானது 'டௌபௌ’ (Taobao)’ வலைதளம். இது ஏறக்குறைய இ-பே (Ebay) போலத்தான். ஆனால், இதில் ஏலம் (auction) மட்டும் இல்லை. இதன்மூலம் நுகர்வோர்கள் தங்களுக்குத் தேவையான பொருட்களை நினைத்த மாத்திரத்தில் ஒரு 'கிளிக்’கில் வாங்க முடிந்தது. சீனாவில் உள்ள நுகர்வோர்களின் பெரும்பசியை இப்போது டௌபௌ தீர்த்துக் கொண்டிருக்கிறது.</p>
<p class="content">ஜாக் மா இதோடு நின்றுவிட வில்லை. வர்த்தகர்களிடமும், நுகர்வோர்களிடமும் இருந்த / இருக்கிற பயம், நாம் பணம் செலுத்தினால் அது ஒழுங்காகச் சென்றடைய வேண்டியவர் களைச் சென்றடையுமா, ஆர்டர் செய்த பொருட்கள் நமக்கு ஒழுங்காக வந்து சேருமா என்பதுதான். இதைப் புரிந்துகொண்ட ஜாக், அலிபே டாட்காம் (Alipay.com) என்கிற மிகவும் பாதுகாப்பான 'நுழை வாயில்’ (Gateway) ஒன்றை ஆரம்பித்தார். இன்றைக்குச் சீனாவில் நடைபெறும் ஆன்லைன் பரிவர்த்தனைகளில் ஏறக்குறைய 50% இந்த அலிபே மூலம்தான் நடக்கிறது.</p>
<p class="content"><span style="color: #ff0000">அலிபாபாவின் வெற்றிக்கு மூன்று முக்கிய காரணங்கள். அவை,</span></p>
<p class="content"><img align="left" width="300" height="201" alt="" src="http://cdnw.vikatan.com/nanayam/2014/05/zjblzt/images/p44b.jpg">1. இது பொருட்களைக் கையாளுவதில்லை. இதனால் விற்பனையில் ஆதாயம்</p>
<p class="content">(Margin on sales) என்பதற்கே இடமில்லை. அனைத்து வருமானமும் விளம்பரம்/லிஸ்ட்டிங் மற்றும் மேலதிக சேவையிலிருந்து வருவதுதான்.</p>
<p class="content">2. வாடிக்கையாளர்களே பிரதானம். சிறு வியாபாரி, பெரிய நிறுவனம், நுகர்வோர் என யாராக இருந்தாலும், மக்கள் சேவையே அலிபாபாவின் கொள்கை!</p>
<p class="content">3. யாரிடம் என்ன கிடைக்கிறது, யாருக்கு என்ன வேண்டும் என்பதை ஒரேஇடத்தில் துரிதமாகத் தெரிந்துகொள்ள இந்த வலைதளம் வழிவகுக்கிறது.</p>
<p class="content">இவ்வளவு பெரிய வெற்றியைக் காணவைத்த ஜாக் மா, அலிபாபா டாட்காம் நிறுவனத்தின் 7% பங்குகளை மட்டுமே வைத்திருக்கிறார். சாஃப்ட்பேங்க் கார்ப்பரேஷன் 36.7%ம், யாகூ 24% பங்குகளையும் வைத்திருக்கிறது. அலிபாபா குழுமத்தில் வேலை பார்ப்பவர் களின் எண்ணிக்கை சுமார் 26,000 பேருக்குமேல். அலிபாபாவின் வருமானம் 2008-ம் ஆண்டில் 457 மில்லியன் டாலர். இது 2013-ம் ஆண்டு 6.7 பில்லியன் டாலருக்கு (இந்திய மதிப்பில் சுமார் 40,200 கோடி ரூபாய்) உயர்ந்தது. மொத்த லாபம் 4.9 பில்லியன் டாலர்கள். அதாவது, 73% ஆதாயம்.</p>
<p class="content">அலிபாபாவின் லாப ரகசியத்தை இப்போது சொல்கிறேன். அலிபாபா வளைதளத்தில்<img align="right" width="97" height="67" alt="" src="http://cdnw.vikatan.com/nanayam/2014/05/zjblzt/images/p44c.jpg"> பொருட்களை விற்பனை செய்யும் வர்த்தகர்கள் தங்களைப் பற்றிய தகவல்களை விளம்பரம் செய்துகொள்ளத் தரும் பணம் மற்றும் மேலதிக சேவைக்காக (Value added service) வசூலிக்கும் பணம் அலிபாபாவின் பிரதான வருமானம். இது அமேஸானின் வருமானத்தில் பத்தில் ஒரு பங்குதான். ஆனால், இதன் மூலம் நடக்கும் பரிவர்த்தனை அமேஸானின் வருமானத்தைப் போல, 2.5 மடங்கு அதிகம்.</p>
<p class="content">இந்தியாவுக்கென அலிபாபா தனி வலைதளம் உள்ளது. தற்போது சீன தயாரிப்பு பொருட்கள் நம் சந்தையில் குவிந்துகிடப்பதுபோல, எதிர்காலத்தில் இந்த அலிபாபா டாட்காம் நம் வாழ்க்கையில் தவிர்க்க முடியாத இடத்தைப் பிடித்தாலும் ஆச்சர்யமில்லை! · சீனாவில் டெலிவரி செய்யப்படும் பார்சல்களில் 60 சதவிகிதம் அலிபாபா குழும வலைதளங்களில் வாங்க/விற்கப்படும் பொருட்கள்தான்.</p>
<p class="content"><span style="color: #ff0000">அலிபாபாவின் சுவாரஸ்யங்கள்!</span></p>
<p class="content"><img align="right" width="80" height="75" alt="" src="http://cdnw.vikatan.com/nanayam/2014/05/zjblzt/images/p44d.jpg"><img align="absMiddle" width="10" height="10" alt="" src="http://cdnw.vikatan.com/nanayam/2014/05/zjblzt/images/dot.jpg">  இந்தக் குழும வலைதளங்களில் வியாபாரத்துக்கென பதிவு செய்யப்பட்டிருக்கும் பொருட்களின் எண்ணிக்கை கிட்டத்தட்ட 1 பில்லியன் (100 கோடி) டாலர்.</p>
<p class="content"><img align="absMiddle" width="10" height="10" alt="" src="http://cdnw.vikatan.com/nanayam/2014/05/zjblzt/images/dot.jpg">  'வாட்ஸ் ஆப்’போல அமெரிக்காவில் இயங்கிவரும் US Chat  Appஆன 'டாங்கோ’-வில் இந்தக் குழுமம் 215 மில்லியன் முதலீடு செய்துள்ளது.</p>
<p class="content"><img align="absMiddle" width="10" height="10" alt="" src="http://cdnw.vikatan.com/nanayam/2014/05/zjblzt/images/dot.jpg">  உலக அளவில் அதிகமாக விசிட் செய்யும் 'டாப் 25 வலைதள’ங்களில் அலிபாபாவும் ஒன்று.</p>
<p class="content"><img align="absMiddle" width="10" height="10" alt="" src="http://cdnw.vikatan.com/nanayam/2014/05/zjblzt/images/dot.jpg">  அலிபாபா டாட்காம் பெயரை பதிவு செய்யும்போதே அலிமாமா டாட்காம்</p>
<p class="content">(Alimama.com) என்ற பெயரையும் பதிவு செய்து வைத்திருக்கிறார் ஜாக் மா.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">SME கைடுலைன்! </div>
<div class="subtitle1">தொழில் முனைவோர்களின் வெற்றிக்கு... </div>
<div class="subtitle2">ச.ஸ்ரீராம் </div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><span style="color: #800080">எஸ்எம்இ-களுக்கு என்ன பிரச்னை?</span></p>
<p class="content">நம் நாட்டின் மொத்த பொருளாதார உற்பத்தியில் 'எஸ்எம்இ’ என அழைக்கப்படும் சிறு, குறு மற்று நடுத்தரத் தொழில்முனைவோர்களின் பங்கு மட்டுமே 40 சதவிகிதத்துக்கும் அதிகம். பொருளாதாரத்தின் மிகப் பெரிய உந்துசக்தியாக இருந்தாலும், இன்றைக்கு எஸ்.எம்.இ-கள் சந்திக்கும் பிரச்னைகள் ஒன்று இரண்டு அல்ல. மூலப் பொருட்களை வாங்குவதில் தொடங்கிப் பொருளை சந்தைப்படுத்துதல்வரை பலநிலைகளிலும் பல சவால்களைக் கடந்து வரவேண்டிய கட்டாயத்தில் அவர்கள் இருக்கிறார்கள். எஸ்எம்இ-களுக்கு என்ன மாதிரியான பிரச்னைகள் உள்ளன என்பதை அறிய தமிழகத்தின் பல ஊர்களிலுள்ள சிறு தொழில் அமைப்பின் தலைவர்களுடன் பேசினோம். அவர்கள் சொன்ன தகவல்கள் இதோ...</p>
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav28b.jpg"></p>
<p style="text-align: center"><span style="color: #800080">''தொழில் கடனுக்கான வட்டிவிகிதம் அதிகம்!''</span></p>
<p style="text-align: right"><span style="color: #993300">கே.கோபாலகிருஷ்ணன்<br>
தலைவர், டான்ஸ்டியா,<br>
சென்னை.</span></p>
<p class="content"><img alt="" align="left" width="139" height="151" src="http://cdnw.vikatan.com/nanayam/2014/05/zjblzt/images/nav28c.jpg">''தமிழக சிறு மற்றும் குறுந்தொழில் சங்கங்களின் தலைமைச் சங்கமாக டான்ஸ்டியா விளங்குகிறது. சிறு தொழில் செய்பவர்களின் மேம்பாட்டுக்காக இதுபோன்ற சங்கங்கள் எல்லா மாவட்டங்களிலும் செயல்பட்டு வருகிறது. இன்று சிறுதொழில் செய்பவர்களுக்கு முக்கியமான பிரச்னை, தொழில்  கடனுக்கான வட்டிவிகிதம் அதிகமாக உள்ளதுதான். அதனைக் குறைத்தால் மட்டுமே சிறு தொழில் செய்பவர்கள் தங்கள் தொழிலை சமாளிக்க முடியும். மேலும், குறிப்பிட்ட காலத்துக்குள் கட்ட முடியாமல்போன தொழில் முனைவோர்கள் சர்ஃபாஸி (ஷிகிஸிதிகிணிஷிமி) சட்டத்துக்கு உட்படுத்தப்படுகின்றனர்.</p>
<p class="content">சிறுதொழில் முனைவோர் களுக்கு தலையாயப் பிரச்னையாக உள்ளது, வரி. தற்போது சேவை வரி வரம்பு  சிறுதொழில் செய்பவர்களுக்கு ரூ.10 லட்சமாக உள்ளது. இது உயர்த்தப்படாவிட்டால் அவர்கள் மேலும் பாதிப்புக்கு உள்ளாவார்கள். சிறுதொழில் செய்பவர்களிடம் இருந்து கொள்முதல் செய்யும் சதவிகிதத்தை அதிகரித்தால் மட்டுமே தொழில் முனைவோர் களது தொழில் நிலைத்து லாபம் பெற முடியும்''.</p>
<p class="content"><span style="color: #800080">''மின்சாரத் தட்டுப்பாடுதான் பெரிய பிரச்னை!''</span></p>
<p style="text-align: right"><span style="color: #993300">ஜெகதீசன்,<br>
தலைவர், தமிழ்நாடு சேம்பர் ஆஃப் காமர்ஸ், <br>
மதுரை.</span></p>
<p class="content">''மதுரையைச் சுற்றி நான்கு இண்டஸ்ட்ரியல் எஸ்டேட்கள் உள்ளன. அதில் ஒன்று பெண்களுக்கான பிரேத்யேக இண்டஸ்ட்ரியல் எஸ்டேட்டாக உள்ளது. மதுரையில் அதிகமாக கார்மென்ட்ஸ், ரப்பர், பிளாஸ்ட்டிக் ஆகியவைதான் தயாரிக்கப்படுகிறது.</p>
<p class="content">மதுரையில் நாங்கள் முக்கியமாகச் சந்திக்கும் பிரச்னை என்னெவெனில் மின்தட்டுப்பாடுதான்.</p>
<p class="content">இங்கு அதிகமாகச் செய்யப்படும் தொழில்கள் தொடர் செயல்முறையை அடிப்படையாகக் கொண்டவை. எதாவது ஒருநிலையில் மின்சாரம் தடைபட்டாலும் முழு உற்பத்தியும் பாதிக்கப்படும். ஜெனரேட்டர் வைத்து தொழிலை நடத்தினாலும் அதற்கான செலவுகள் அதிகரிக்கிறது.</p>
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav28a.jpg"></p>
<p class="content">பக்கத்து மாநிலங்களில் இந்தப் பிரச்னைகள் இல்லாததால் வேலைவாய்ப்புகளுக்காக அந்த மாநிலங்களைத்தேடி தொழிலாளர்கள் செல்ல தொடங்குவதால்</p>
<p class="content">தொழிலாளர்கள் கிடைப்பதிலும் பிரச்னையாக உள்ளது.</p>
<p class="content">தொழிலாளர்கள் சரிவர கிடைக்காததில் தொடங்கி, பொருள் விற்பனை வரை தொடர் பாதிப்புக்குள்ளாகும் சூழல் உருவாகியுள்ளது. இந்த நிலையை சரிசெய்ய தகுந்த நடவடிக்கைகள் இல்லையெனில் நிறுவனத்தை நடத்துவதே சிரமம்தான்.''</p>
<p style="text-align: center"><span style="color: #800080"><img alt="" width="214" height="127" src="http://cdnw.vikatan.com/nanayam/2014/05/zjblzt/images/nav28d.jpg"></span></p>
<p style="text-align: left"><span style="color: #800080">''மூலப்பொருட்களின் விலை ஏற்றம்!''</span><br><br>
 </p>
<p style="text-align: right"><span style="color: #993300">க.ராமலிங்கம்,<br>
தலைவர், ஹோஸ்டியா, ஓசூர்</span></p>
<p class="content">''சிறுதொழில் செய்பவர்களில் ஓசூரை பொறுத்தமட்டில் அதிகமாக ஆட்டோமொபைல் சார்ந்த தொழில்களில்தான் உள்ளனர். அதுதவிர, மற்றச் சிறுதொழில்களும் இயங்கி வருகின்றன. கொள்முதல் கொள்கைகள் சாதகமாக இல்லை. அதனால் பெரிய நிறுவனங்கள் சரியான விலைக்கும், சரியான அளவுக்கும் கொள்முதல்</p>
<p class="content">செய்யாததால் சிறுதொழில்கள் பாதிப்புக்குள்ளாகியுள்ளன. அதனை நெறிமுறைபடுத்தினால் இந்தத் தொழில்கள் வளரும்.</p>
<p class="content">அதேபோல், மூலப்பொருட் களின் விலை என்பது நாளுக்கு நாள் மாறிவருகிறது. அது ஒரு கட்டுப்பாட்டுக்குள் இல்லாமல் இருப்பது, சிறுதொழில்களின் லாபத்தைப் பாதிக்கும். ஒரு விலையில் வாங்கி பொருளை தயாரித்தால் அதன் விலை மாறும்போது மார்க்கெட்டில் பொருளுக்குச் சரியான விலையை நிர்ணயிக்க முடியாத சூழல் உருவாகிறது. இதனால் சந்தைப்படுத்துதலில் மற்ற மாநிலத்தாரோடு போட்டியிட முடியாத சூழல் உருவாகிறது. இதற்கு அரசுதான்  தீர்வுகாண வேண்டும்''.</p>
<p style="text-align: right"><span style="color: #993300">படங்கள்:  பா.காளிமுத்து, பா.ஓவியா</span></p>
<hr>
<p style="text-align: center"><span style="color: #800080"><span style="font-size: medium">ஸ்டார் SME</span></span></p>
<p style="text-align: right"><span style="color: #993300">மணிமாறன், நிறுவனர், V.நாதன் சோப்,மதுரை</span></p>
<p class="content"><img alt="" align="left" width="98" height="119" src="http://cdnw.vikatan.com/nanayam/2014/05/zjblzt/images/nav31a.jpg"> ''தாவர எண்ணெய்யைக் கொண்டு தயாரிக்கப்படும் துணி துவைக்கும் சோப்பை நானும் எனது சகோதரர்களும் சேர்ந்து தயாரிக்கிறோம். ஆரம்பத்தில் நாங்கள் இந்த சோப்பை மார்க்கெட் செய்யும்போது மற்ற டிடெர்ஜென்ட் சோப்புகளில் வருவதுபோல் இந்த சோப்பில் நுரை வரவில்லையே! இது அழுக்கை நீக்குமா? என்று நினைத்தனர் மக்கள்.  இது முழுக்க முழுக்கத் தாவர எண்ணெய்யில் தயாரிக்கப்படும் சோப்பு; இதில் நுரை வராது. நன்கு அழுக்கை போக்கும் என்று சொல்லி பிரபலபடுத்தினோம்.  மக்கள் பயன்படுத்தத் தொடங்கியபின் எங்கள் தரத்தைப் புரிந்துகொண்டு வாங்கத் தொடங்கிவிட்டனர். தற்போது மாதத்துக்கு 50-60 டன் அளவுக்கு சோப்புகளை உற்பத்தி செய்து, மூன்று வெவ்வேறு அளவுகளில் விற்பனை செய்கிறோம்.</p>
<p class="content">தற்போது தென்னக ரயில்வேயின் சில ஆர்டர்களையும், அதிக ஆர்டர்களை கேரளாவுக்கும் செய்து தருகிறோம். நாங்கள் லாபகரமாக இந்தத் தொழிலை செய்யக் காரணம், சரியான நேரத்தில் எங்கள் தயாரிப்பை டெலிவரி செய்வதும், தரமான பொருட்களைத் தொடர்ந்து வழங்குவதாலும்தான். ஒருமுறை தரம் சற்றுக் குறைந்தாலும் தொடர்ந்து வாங்குபவர்கள் வாங்கமாட்டார்கள்.</p>
<p class="content">சரியான முறையில் வங்கிகளை அணுகுவதால் எங்களுக்கு நிதி கிடைப்பதில் எந்தப் பிரச்னையும் இல்லை. சரியான நேரத்தில் கடனை திருப்பித் தருவதால் வங்கிகளும் எங்களுக்கு உரிய நேரத்தில் கேட்கும் கடனை வழங்கிவிடுகின்றன. தமிழகத்திலும் எங்களுக்கு நல்ல மார்க்கெட் உள்ளது.''</p>
<p style="text-align: right"><span style="color: #993300">படம்: பா.காளிமுத்து.</span></p>
<hr>
<p style="text-align: center"><span style="color: #800080"> கோவையில் அற்புதமான ஆரம்பம்!</span></p>
<p class="content"> கொங்கு மண்டலத்தில் இருக்கும் சிறுதொழில் முனைவோர்கள்  சந்திக்கும் நிதிப் பிரச்னைகளுக்கு தீர்வு காண்பதற்காகவும், அவர்களின் நிதித் தேவையை பூர்த்தி செய்வது குறித்தும் கோவை பி.எஸ்.ஜி இன்ஸ்டிட்யூட் ஆஃப் மேனேஜ்மென்டில் கடந்த 26-ம் தேதி அன்று நாணயம் விகடன், கார்ப்பரேட் கிளினிக் நிறுவனத்துடன் இணைந்து ஒரு கூட்டம் நடத்தியது. இந்தக் கூட்டத்தில் பல்வேறு பகுதிகளில் இருக்கும் நூற்றுக்கும் மேற்பட்ட எஸ்எம்இகள் கலந்துகொண்டனர்.</p>
<p class="content">இந்தக் கூட்டத்தைத் தொடங்கிவைத்துப் பேசினார் பிஎஸ்ஜி இன்ஸ்டிட்யூட் ஆஃப் மேனேஜ்மென்டின் இயக்குநர் டாக்டர். நந்தகோபால். 'தமிழகத்திலேயே கோவையில் தான் அதிக அளவில்  சிறுதொழில்முனைவோர்கள் உள்ளனர். அரசின் ஆதரவை மட்டுமே எதிர்பார்த்து நிற்காமல், தங்கள் சொந்த உழைப்பால் முன்னேறி, சாதனை படைத்தவர்கள். சிறுதொழில் முனைவோர்களுக்கு உள்ள நிதிப் பிரச்னைகளுக்கு நல்லதொரு தீர்வு கண்டடையும் நாணயம் விகடனின் இந்த முயற்சி பாராட்டத்தக்கது'' என்றார் நந்தகோபால்.</p>
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav32a.jpg"></p>
<p class="content">இந்த நிகழ்ச்சியில் சிறப்புரை ஆற்றினார் கார்ப்பரேட் கிளினிக்கின் எம்.டி.யும் சி.இ.ஓ.வுமான பி.ராம கிருஷ்ணன். 'நம் நாட்டின் பொருளாதார வளர்ச்சிக்கு எஸ்.எம்.இ-ன் பங்களிப்பு கணிசமாக இருக்கிறது. இவர்களுக்குத்  திறமை  இருந்தாலும் தொழிலை மேம்படுத்தும் உத்திகள் குறித்த விழிப்பு உணர்வு குறைவாக உள்ளது.</p>
<p class="content">சிறுதொழில் முனைவோர்கள்  தீர்வு காணாமல் திண்டாடுவது நிதிப் பிரச்னையில்தான். தொழில் ஆரம்பிக்க வங்கிக் கடன் கிடைக்காமல் இருப்பதில் தொடங்கி, வரி செலுத்துவது வரை பலவகையான நிதிப் பிரச்னைகளை சந்திக்கின்றனர். இந்த நிதிப் பிரச்னைகளுக்கு சரியான முடிவு கண்டால் மட்டுமே அவர்கள் தொழிலில் ஜெயிக்க முடியும்'' என்றார் ராமகிருஷ்ணன்.</p>
<p class="content">''எஸ்.எம்.இ-கள் தங்களுடைய நிதிப் பிரச்னைகளுக்கு சரியான நிதி ஆலோசகர்களிடமும், வங்கி அதிகாரிகளிடமும் சென்று தீர்த்துக்கொள்ள வேண்டும். அப்போது பிரச்னை குறித்தமுன் அறிவுடன் அணுகினால்தான்  சரியான முடிவுகளை நீங்களே எடுக்க முடியும்!'' என்றார்.</p>
<p style="text-align: center"><img alt="" width="374" height="178" src="http://cdnw.vikatan.com/nanayam/2014/05/zjblzt/images/nav32b.jpg"></p>
<p class="content">ராமகிருஷ்ணன் பேசி முடித்தபின் கூட்டத்தில் கலந்துகொண்ட எஸ்எம்இகள் கேட்ட எல்லா கேள்விகளுக்கும் விரிவான விளக்கம் அளித்தார். பெங்களூருவைச் சேர்ந்த சிறுதொழில்முனைவோரான ரமேஷ்பாபு, தான் புதிதாக கண்டுபிடித்து காப்புரிமை பெற்றிருக்கும் இயந்திரத்தைத் தயாரிக்க வங்கிக் கடன் பெறுவது எப்படி என்று கேட்டார்.</p>
<p style="text-align: center"><img width="571" height="320" alt="" src="http://cdnw.vikatan.com/nanayam/2014/05/zjblzt/images/nav32d.jpg"></p>
<p class="content">இதுமாதிரியான புதிய தொழில்நுட்ப இயந்திரங் களைத் தயாரிக்க வங்கிக் கடன் முதல் வெஞ்சர் ஃபண்ட் வரை பல்வேறு நிறுவனங்களை எப்படி அணுகலாம் என்பதை எடுத்துச் சொன்னார் ராமகிருஷ்ணன். கூட்டத்தில் கலந்துகொண்ட பல எஸ்எம்இக்கள் தங்களுக்கு போதிய அளவு தொழில் கடன் கிடைப்பது பெரும்பிரச்னையாக உள்ளதாகச் சொன்னார்கள்.</p>
<p style="text-align: center"><img alt="" width="374" height="136" src="http://cdnw.vikatan.com/nanayam/2014/05/zjblzt/images/nav32c.jpg"></p>
<p class="content">இந்தக் கூட்டத்தில் கலந்துகொண்ட எஸ்எம்இகள், ''ஃபைனான்ஸ் என்றாலே எங்களுக்கு வேப்பங்காய் என நினைத்து, அதைப்பற்றி தெரிந்துகொள்ளாமலே இருந்தோம். இனி ஃபைனான்ஸ் பற்றி தெரிந்துகொண்டால்தான் வெற்றிகரமாக தொழில் செய்ய முடியும் என்பதைப் புரிந்துகொண்டோம்'' என்றனர்.</p>
<p style="text-align: right"><span style="color: #993300">படங்கள்:  ர.சதானந்த்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹாபிஸ்: ஜாலி முதலீடு, சர்ப்ரைஸ் லாபம்!</div>
<div class="subtitle1">செ.கார்த்திகேயன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000">நாய் வளர்ப்பு: செல்வம் தரும் செல்லப்பிராணி!</span></p>
<p class="content">எனக்கு சிறுவயதிலேயே நாய்கள் மீது ஈர்ப்பு ஏற்பட்டது. நாய்கள் நமது வீட்டைக் காப்பதோடு,  நம்மையும் இளைப்பாறச் செய்து மகிழ்விக்கிறது. தினசரி கவலை களின் காரணமாக ஏற்படும் சோர்வுகள், நாய்க்குட்டிகளுடன் விளையாடும்போது  காணாமல் போய்விடுகிறது எனக்கு என்று பரவசம்பொங்கப் பேசினார் கோவையைச் சேர்ந்த சுரேஷ். இவர் 'கோவை பெட்ஸ்’ என்கிற செல்லப்பிராணிகளுக்கான கடையின் உரிமையாளர். பொழுதுபோக்காக நாய் வளர்க்க ஆரம்பித்த இவர், அதனையே ஒரு தொழிலாகச் செய்துவருகிறார்.</p>
<p style="text-align: center"> <img align="middle" width="411" height="504" alt="" src="http://cdnw.vikatan.com/nanayam/2014/05/zjblzt/images/p52.jpg"></p>
<p class="content"><span style="color: #ff0000">பொழுதுபோக்கு டு பிசினஸ்! </span></p>
<p class="content">'சின்ன வயதில் இருந்தே நாய்கள் என்றால் எனக்கு ஏகபிரியம். ஆனால், வீட்டில் நாய் வளர்க்கக்கூடாது என்று சொல்லிவிட்டார்கள். எனக்கு 17 வயதானபோது என் பெற்றோர்களுடன் போராடி டாபர்மேனை வாங்கினேன். நாங்கள் இருவரும் நண்பர்களாகவே வளர்ந்தோம். என் டாபர்மேன், நான் என்ன சொன்னாலும் கேட்கும்.  </p>
<p class="content">எனக்கும் என் டாபர் மேனுக்கும் இருந்த நட்பை பார்த்து, கோவைவாசிகளில் பலர் அவர்கள் வளர்த்த செல்ல நாய்களுக்கு பயிற்சி தர என்னை அழைத்தார்கள். பயிற்சிக்கென்று தனியாகக் கட்டணத்தை நியமித்துச் சம்பாதிக்க ஆரம்பித்தேன்.</p>
<p class="content">இதன்பின் என்னைத் தேடிவந்த சிலர், நாய்க்குட்டி விலைக்குக் கிடைக்குமா என்று கேட்க ஆரம்பித்தார்கள். அவர்களுக்கு வாங்கித் தந்தேன். நாளுக்குநாள் என்னிடம் நாய்களைக் கேட்டு வருபவர்களின் எண்ணிக்கை அதிகரிக்கவே, இதையே பிசினஸாகச் செய்ய ஆரம்பித்தேன். நாய்களை விற்பதற்காகவே 1999-ல் பெட் ஷாப் ஒன்றை கோவையில் ஆரம்பித்தேன்.</p>
<p class="content"><span style="color: #ff0000">லட்சம் நாய்கள்! </span></p>
<p class="content">இதுவரை சுமார் ஒரு லட்சம் நாய்களை வாடிக்கையாளர்களுக்கு விற்றிருக்கிறேன். நாய்களின் வகைகளைப் பொறுத்தும், அதன் தேவையைப் பொறுத்தும் விலையை நிர்ணயம் செய்வேன். எல்லா  மாநிலங்களில் இருந்தும் வந்து என்னிடம் நாய்களை வாங்கிச் செல்கிறார்கள். தற்போது தினமும் 5-10 நாய்களை விற்கிறேன். சராசரியாக ஒருநாளைக்கு நாய்களை விற்பதன்மூலம் பராமரிப்புச் செலவுகள்போக, ரூ.2,000-2,500 வரை லாபம் கிடைக்கும்.</p>
<p class="content">நாய் வளர்ப்பவர்களிட மிருந்தும் நாய்க்குட்டிகளை வாங்கிக்கொள்கிறேன். ஒரு நாய்க்குட்டியை அதன் வகையைப் பொறுத்து சுமார் ஐந்தாயிரம் ரூபாய் வரை விற்கலாம். நாய்க்குட்டிக்கு 3-6 மாதம் வரை பயிற்சி தர மாதம் ரூ.2,000-3,000 வரை கட்டணம் வாங்குகிறேன்.</p>
<p style="text-align: center"><img align="middle" width="600" height="379" alt="" src="http://cdnw.vikatan.com/nanayam/2014/05/zjblzt/images/p54.jpg"></p>
<p class="content">ஒரு நாய்க்கு சராசரியாக ஒவ்வொரு மாதமும் சுமார் 15 கிலோ டாக் ஃபுட் தேவைப் படும். இதன் விலை ரூ.2,500-6,000 ரூபாய் வரை அதன் தரத்தை பொறுத்து மாறுபடும்.</p>
<p class="content"><span style="color: #ff0000">40 வகை நாய்கள்! </span></p>
<p class="content">இப்போது என்னிடம் டால்மேசன், கிரே ஹவுண்ட், கிரேட் டேன், லேபர் டாக், புல் டாக், சிவாவா, செயின்ட் பெர்னார்ட், ராட்வீலர், ஜாக் ரஸ்ஸல் டேர்ரியர், பக் என்று தொடங்கி அனைவரும் வளர்க்கக்கூடிய வகைகளான ஜெர்மன்ஷெப்பர்டு, பொமரேனியன் என்று என்னிடம் 40 வகை நாய்கள் இருக்கின்றன'' என்றார், சுரேஷ்.</p>
<p class="content">வெறும் ஹாபியாக நாய் வளர்க்க ஆரம்பித்து, இன்றைக்கு அதையே ஒரு பிசினஸாக வெற்றிகரமாக செய்துவரும் சுரேஷ் உள்ளபடியே வித்தியாசமான பிசினஸ்மேன்தான்!</p>
<p style="text-align: right">படங்கள், செய்தி: ர.சதானந்த்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கிரெடிட் கார்டு இருக்கிறதா... விட்டில் பூச்சி ஆகாதீர்! </div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000">கி</span>ரெடிட் கார்டுகளின் ஆக்கிரமிப்பு அதிகரித்துவிட்டது. திரும்பின திசையெல்லாம் இலவசம் இலவசம் என்று அறிவிப்பு வைத்து, நம் சட்டைப் பையில் ஒரு பிளாஸ்டிக் அட்டையைத் திணித்துவிட்டுப் போய்விடுகிறார்கள். ஆனால்...</p>
<p class="content"> </p>
<p style="text-align: center"><img align="middle" width="450" height="334" alt="" src="http://cdnw.vikatan.com/nanayam/2014/05/zjblzt/images/p55.jpg"></p>
<p class="content"><img align="absMiddle" width="10" height="10" alt="" src="http://cdnw.vikatan.com/nanayam/2014/05/zjblzt/images/dot(1).jpg">  நிறைய கிரெடிட் கார்டு களோடு ஒரு இன்ஷூரன்ஸ் பாதுகாப்பு வருகிறது. இலவச விபத்துக் காப்பீடுதான் அது. சரி, விபத்து ஏற்பட்டவுடனேயே இந்தக் காப்பீடு கிடைக்குமா? கிரெடிட் கார்டு ஆக்டிவ்வாக இருக்கவேண்டும். அதாவது, கிரெடிட் கார்டை பயன் படுத்தி பணம் எடுத்திருக்க வேண்டும். அப்போதுதான்,  இலவச காப்பீடு செல்லுபடி யாகும்.</p>
<p class="content"><img align="absMiddle" width="10" height="10" alt="" src="http://cdnw.vikatan.com/nanayam/2014/05/zjblzt/images/dot(1).jpg">   கிரெடிட் கார்டில் நீங்கள் வாங்கும் பொருட்களுக்கு போடப்படும் வட்டி, 2.95%. இது ஆண்டு வட்டியல்ல, மாத வட்டி. அதாவது, உங்களுக்குக் கிடைக்கும் சலுகை நாட்களுக்குப்பின், குறிப்பிட்ட தேதியில் பணத்தைக் கட்டவில்லையென்றால், இந்த வட்டி போடப்படும். அதுவும் பொருளை வாங்கிய முதல் நாளிலிருந்தே இந்த வட்டி கணக்கிடப்பட்டுவிடும்.</p>
<p class="content">இது மாத வட்டி மட்டுமல்ல, கூட்டுவட்டியும்கூட. கொஞ்சம் கால்குலேட்டரை எடுத்து கணக்குப்போட்டுப் பாருங்கள். மாதத்துக்கு 2.95% என்றால், ஆண்டு ஒன்றுக்கு 35% முதல் 40% வரை அநியாய வட்டி!</p>
<p class="content"><img align="absMiddle" width="10" height="10" alt="" src="http://cdnw.vikatan.com/nanayam/2014/05/zjblzt/images/dot(1).jpg">    சரியான தேதிக்கு, கிரெடிட் கார்டு பணத்தைக் கட்டாத நிலையில், மேற்சொன்ன வட்டி மட்டுமல்ல, அதற்கு மேல் தாமதக் கட்டணம் என்று ரூ.250-யைத் போட்டுத் தாளித்துவிடுவார்கள்.அதையும் நீங்கள் கட்டத் தவறினால், அசல் தொகை, அதற்கு வட்டி, தாமதக் கட்டணம் எல்லாவற்றுக்கும் 2.95% வட்டி போட்டு அடுத்த ஸ்டேட்மென்ட் வந்துவிடும்.</p>
<p style="text-align: right"><span style="color: #0000ff">- ஆர்.வெங்கடேஷ்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மார்க்கெட் டிராக்கர் (MARKET TRACKER)</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav107.jpg"></p>
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav108.jpg"></p>
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav109.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">300 நாட்களில் லாபம் தரும் பங்குகள்! </div>
<div class="subtitle1">சி.சரவணன்</div>
<div class="subtitle2"></div>
<div class="content" style="border-top:1px solid #DDD;">
<p class="content">இந்திய பங்குச் சந்தை, புதிய உச்சத்தைத் தொட்டிருக்கிறது. இந்த நிலையில் நாணயம் விகடன் 300-வது சிறப்பிதழுக்காக 300 நாட்களில் நல்ல லாபம் தரக்கூடிய பங்குகளைப் பரிந்துரை செய்ய முடியுமா என்று முன்னணி பங்குச் சந்தை நிபுணர்களிடம் கேட்டோம். சந்தை நிபுணர்கள் பலதரப்பட்ட பங்குகளை அலசி ஆராய்ந்து அடிப்படையில் வலுவான 10 பங்குகளைத் தேர்வு செய்து தந்தார்கள். அவர்கள் அலசி ஆராய்ந்து தந்த பரிந்துரைகள் இதோ... </p>
<p style="text-align: center"> <img width="600" height="358" alt="" src="http://cdnw.vikatan.com/nanayam/2014/05/zjblzt/images/nav08b.jpg"></p>
<hr>
<p style="text-align: center"><img width="600" height="507" alt="" src="http://cdnw.vikatan.com/nanayam/2014/05/zjblzt/images/nav08a.jpg"></p>
<p style="text-align: left"> நாட்டுக்கும் அதன் பொருளாதார/தொழில் வளர்ச்சிக்கும் அத்தியாவசியத் தேவையான மின் துறையைச் சேர்ந்த நிறுவனம். புத்தக மதிப்பு (ரூ.98), பி.இ விகிதம் (8-க்குக்கீழ்), ரிட்டர்ன் ஆன் கேப்பிட்டல் எம்ப்ளாய்டு (10 ஆண்டு சராசரி 10%), ரிட்டர்ன் ஆன் ஈக்விட்டி (10 ஆண்டு சராசரி 14%), விற்பனை வளர்ச்சி (10 ஆண்டு சராசரி 10%க்குமேல்) உள்ளிட்டவை பங்கு முதலீடு குறித்த கவர்ச்சிகரமான அம்சங்களாக உள்ளன.</p>
<p style="text-align: left">வரும் 2017-ம் ஆண்டுக்குள் தனது உற்பத்தித் திறனை 51,000 மெகாவாட் ஆக உயர்த்தத் திட்டம் வைத்திருக்கிறது.  </p>
<p style="text-align: right"><span style="color: #800080">300 நாள் இலக்கு விலை: ரூ.150 </span></p>
<p class="content"> இந்த நிறுவனத்தின் மொத்த விற்பனை, பங்குகளின் புத்தக மதிப்பு, இபிஎஸ் தொடர்ந்து நல்ல வளர்ச்சியைக் கண்டு வருகிறது. 10 ஆண்டுகளுக்கு முன்னர் ரூ.600 கோடிக்கும் கீழே இருந்த இதன் விற்பனை, சென்ற ஆண்டு, ரூ.4,000 கோடிக்கு அருகில் இருக்கிறது.</p>
<p class="content">இரண்டு மாதங்களுக்கு முன்னர் ரூ.585-க்குக் கீழே வர்த்தகமான இந்தப் பங்கு ஒரேமாதத்தில் ரூ.285-க்குமேல் அதிகரித்து மார்ச் மாத கடைசியில் ரூ.865-ஐ தாண்டி வர்த்தகமானது. பின்னர் அங்கிருந்து சுமார் ரூ.90 கீழ் இறங்கி, இப்போது ரூ.778-ல் வர்த்தக மாகிறது.  விலை இறங்கும்போது பங்குகளை வாங்கி சேர்க்கலாம்.</p>
<p style="text-align: right"><span style="color: #800080">300 நாள் இலக்கு விலை: ரூ.850 - 900 </span></p>
<hr>
<p style="text-align: center"><img width="600" height="515" alt="" src="http://cdnw.vikatan.com/nanayam/2014/05/zjblzt/images/nav08c.jpg"> </p>
<p class="content">முன்னணி டெலிகாம் நிறுவனமான பார்தி ஏர்டெல் குழுமத்தைச் சேர்த்தது. இது டெலிகாம் சேவை வழங்கும் நிறுவனங்களுக்குத் தேவையான கட்டமைப்பு வசதிகளைச் செய்து கொடுக்கிறது. 2013-14-ம் நிதி ஆண்டில் நிகர லாபம் 51% அதிகரித்துள்ளது.</p>
<p class="content">தற்போதைய சூழல் டெலிகாம் துறைக்கு சாதகமாகி உள்ளது. 3ஜி சேவைக்கான கட்டண குறைப்பு, 'டேட்டா’வுக்கான தேவை போன்றவற்றால் இந்த நிறுவனத்தின் லாபம் உயரும் என்று எதிர்பார்க்கப் படுகிறது. ரூ.215-ஐ தாண்டும்பட்சத்தில் முதல் இலக்கான ரூ.230-க்கும் இரண்டாவது இலக்கான ரூ.270-க்கும் செல்வதற்கான வாய்புகள் உள்ளன.</p>
<p style="text-align: right"><span style="color: #800080">300 நாள் இலக்கு விலை: ரூ.270 </span></p>
<p class="content"> உர தயாரிப்பு நிறுவனமான இதற்கு சுமார் 125 நாடுகளில் வாடிக்கையாளர்கள் இருக்கிறார்கள். இதன் துணை நிறுவனங்கள் 29 நாடுகளில் செயல்படுகின்றன. பயிர் பாதுகாப்பு வேதிப்பொருட்கள், விதைகள் தயாரிப்பிலும் ஈடுபட்டுள்ளது.</p>
<p class="content">கடந்த 5 ஆண்டுகளாக இதன் நிதிநிலை செயல்பாடு நன்றாக உள்ளது. இபிஎஸ் கூட்டு வளர்ச்சி 17.5% ஆக உள்ளது. 1.4 கோடி பங்குகளை பைபேக் மூலம் வாங்கியுள்ளது. இதனால், இபிஎஸ் அதிகரிப்பதற்கான வாய்ப்பு ஏற்பட்டுள்ளது. கடனை கணிசமாகக் குறைத்துள்ளதால் வட்டிச் செலவு குறையும்.</p>
<p style="text-align: right"><span style="color: #800080">300 நாள் இலக்கு விலை: ரூ.330 </span></p>
<hr>
<p style="text-align: center"><img width="600" height="519" alt="" src="http://cdnw.vikatan.com/nanayam/2014/05/zjblzt/images/nav08d.jpg"> </p>
<p class="content">இந்தியாவின் மிகப் பெரிய மதுபான நிறுவனங்களில் ஒன்று. அடிப்படையில் மிகவும் வலிமையான இந்த நிறுவனத்தின் நிகர லாபம் கடந்த ஐந்தாண்டுகளில் ஏறக்குறைய 8.5 மடங்கு அதிகரித்துள்ளது.</p>
<p class="content">இந்த நிறுவனத்தின் தயாரிப்புகள், கனடா, தென் ஆப்பிரிக்கா உள்ளிட்ட 30-க்கும் மேற்பட்ட நாடுகளில் விற்பனையாகி வருகிறது.</p>
<p class="content">அதன் ஒரு பிரிவை வெளிநாட்டு நிறுவனத்துக்கு விற்க திட்டமிட்டிருந்தது. இந்த முடிவை கைவிட்டதால் பங்கின் விலை 170 ரூபாயிலிருந்து 111 ரூபாய்க்கு  வீழ்ச்சி கண்டது.</p>
<p style="text-align: right"><span style="color: #800080">300 நாள் இலக்கு விலை: ரூ. 160 </span></p>
<p style="text-align: left">வாகன உதிரிபாகங்கள் துறையைச் சேர்ந்த கவர்ச்சிகரமான பங்கு இது. இதன் உள்நாட்டு வாடிக்கை நிறுவனங்களாக மாருதி, எம் அண்ட் எம், பஜாஜ் ஆட்டோ மற்றும் பன்னாட்டு வாடிக்கை நிறுவனங்களாக பிஎஸ்ஏ பேஜாட், பிஎம்டபிள்யூ, ரெனால்டு போன்றவை உள்ளன. கடந்த 11 ஆண்டு களில் இந்த நிறுவனத்தின் வருமானம் 23 மடங்கு உயர்ந்துள்ளது. இதேகாலத்தில் மூலதன செலவுகள் 11 மடங்கு உயர்ந்துள்ளது.</p>
<p class="content">பொதுவாக, வாகனத்துறை மந்தநிலையில் காணப்பட்டாலும் இந்த நிறுவனம் வளர்ச்சிப் பாதையில் சென்றுகொண்டிருக்கிறது.</p>
<p style="text-align: right"><span style="color: #800080">300 நாள் இலக்கு விலை: ரூ.205 </span></p>
<hr>
<p style="text-align: center"><img width="600" height="533" alt="" src="http://cdnw.vikatan.com/nanayam/2014/05/zjblzt/images/nav08e.jpg"> </p>
<p class="content">உலக அளவில் மிகப் பெரிய ஒருங்கிணைந்த காபி தோட்ட நிறுவனமாக இந்த நிறுவனம் இருக்கிறது. இதற்கு 19 காபி எஸ்டேட்கள் இருக்கின்றன. பிரேசில் நாட்டில் ஏற்பட்ட வறட்சியால், காபி கொட்டை விலை அதிகரித்துள்ளது. இதனால் அதிகம் பயனடைந்த நிறுவனமாக டாடா காபி உள்ளது. சர்வதேச காபி அமைப்பின் மதிப்பீட்டின்படி உலக அளவில் காபி பயன்பாடு தொடர்ந்து அதிகரிக்கும்.</p>
<p class="content">2014-15-ம் ஆண்டில் இந்த நிறுவனப் பங்கின் இ.பி.எஸ் சுமார் ரூ.100-ஆக இருக்கும். அந்தவகையில் பங்கின் விலை இன்னும் 300 நாட்களில் 1,500 ரூபாய்க்கு அதிகரிக்க வாய்ப்புள்ளது.</p>
<p style="text-align: right"><span style="color: #800080">300 நாள் இலக்கு விலை: ரூ. 1,500 </span></p>
<p class="content"> </p>
<p class="content">கடந்த 5 ஆண்டுகளில் ஆர்இசி (Rural Electrification Corporation) லாப வளர்ச்சி சராசரியாக 34% ஆக உள்ளது. இந்தக் காலகட்டத்தில் ஆண்டுக்கு ஏறக்குறைய 25% டிவிடெண்டை முதலீட்டாளர்களுக்கு வழங்கியிருக்கிறது. உள்கட்டமைப்புத் துறைகளுக்கு நிதி உதவி வழங்குவதில் முன்னணி நிறுவனமாக இது உள்ளது. இதன் 85 சதவிகித கடன்கள் அரசாங்கத்தால் செக்யூர் செய்யப்பட்டிருக்கிறது.</p>
<p class="content">30,000 கோடி ரூபாய்க்கு என்சிடி வெளியிட இந்த நிறுவனத்துக்கு அதன் இயக்குநர் குழு ஒப்புதல் அளித்திருக்கிறது.  இது 2014-15 - ஆம் ஆண்டில் இ.பி.எஸ்.- ரூ.61 - ஆக அதிகரிக்கக்கூடும்.</p>
<p style="text-align: right"><span style="color: #800080">300 நாள் இலக்கு விலை ரூ. 375 </span></p>
<hr>
<p style="text-align: center"><img width="600" height="539" alt="" src="http://cdnw.vikatan.com/nanayam/2014/05/zjblzt/images/nav08f.jpg"> </p>
<p class="content">மின்துறையில் முக்கிய இடத்தை இந்த நிறுவனம் பிடித்திருக்கிறது. மின் உற்பத்தி திட்டங்கள், ஆயில் அண்ட் காஸ் உள்ளிட்ட 5 முக்கியப் பிரிவுகளைக் கொண்டிருக்கிறது. மொத்த வருமானத்தில் பவர் புராஜெக்ட்களின் பங்களிப்பு சுமார் 90 சதவிகிதமாக இருக்கிறது. மின்சாரத் தேவை தொடர்ந்து அதிகரித்து வருவது, இந்த நிறுவனத்துக்கு சாதகமான அம்சமாக இருக்கிறது.</p>
<p class="content">இந்த நிறுவனம் வசம் ரூ.12,078 கோடிக்கு ஆர்டர் உள்ளது. இதனால், அடுத்த 23 ஆண்டுகளுக்கு இதன் லாபம் தொடர்ந்து அதிகரிக்கும் என மதிப்பிடப் பட்டுள்ளது.</p>
<p style="text-align: right"><span style="color: #800080">300 நாள் இலக்கு விலை: ரூ. 178. </span></p>
<p class="content">இந்த நிறுவனம், சாஃப்ட்வேர் டெஸ்டிங் துறையில் இருக்கிறது. குறிப்பாக வங்கி மற்றும் நிதிச் சேவை அளிக்கும் நிறுவனங்களுக்கு சேவை அளித்து வருகிறது. ஆசிய பசிபிக், அமெரிக்கா, ஐரோப்பா, மத்திய கிழக்கு நாடுகள், இந்திய நாடுகளில் உள்ள நிறுவனங்களுக்கு இந்த நிறுவனம் சேவை அளித்து வருகிறது. இந்த நிறுவனத்தின் எதிர்கால வளர்ச்சியைக் கருத்தில்கொண்டு, உலகின் முன்னணி சாஃப்ட்வேர் நிறுவனமான எஸ்கியூஎஸ், திங்க் சாஃப்ட் குளோபல் சர்வீசஸின் பெரும்பான்மை பங்குகளில் முதலீடு செய்துள்ளது. இந்த வளர்ச்சியைவைத்துப் பார்க்கும்போது, இந்த நிறுவனப் பங்கின் விலை கணிசமாக அதிகரிக்கும்.</p>
<p style="text-align: right"><span style="color: #800080">300 நாள் இலக்கு விலை: ரூ. 494.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பங்குகள்: வாங்கலாம்...விற்கலாம்! </div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img src="http://cdnw.vikatan.com/nanayam/2014/05/zjblzt/images/nav104.jpg" alt=""></p>
<p style="text-align: center"><img width="600" height="781" src="http://cdnw.vikatan.com/nanayam/2014/05/zjblzt/images/nav105.jpg" alt=""></p>
<p style="text-align: center"><img width="600" height="766" src="http://cdnw.vikatan.com/nanayam/2014/05/zjblzt/images/nav106aaaa.jpg" alt=""></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நிஃப்டி டெக்னிக்கல் பார்வை: திசை தெரியாத நிலை வரலாம்! </div>
<div class="subtitle1"></div>
<div class="content" style="border-top:1px solid #DDD;">
<p style="text-align: right"><span style="color: #800080">டிரேடர்ஸ் பக்கங்கள் </span></p>
<p class="content">திடீர் இறக்கம் வரக்கூடும் என்றும்; வெள்ளியன்று குளோஸிங் பாசிட்டிவ்வாக முடிவடைய வாய்ப்புகள் அதிகம் என்பதால் ஷார்ட் சைடு வியாபாரத்தை ஹைரிஸ்க் டிரேடர்கள் தவிர்க்கவேண்டும் என்றும் சொல்லியிருந்தோம்.</p>
<p class="content">நான்கே டிரேடிங் தினங்களைக்கொண்ட வாரத்தில் மூன்று நாட்கள் கணிசமான அளவு இறங்கியும், வெள்ளியன்று கிட்டத்தட்ட இரண்டு பாயின்ட்கள் இறங்கியும் வாராந்திர அளவில் கிட்டத்தட்ட 87 பாயின்ட் இறக்கத்தில் முடிவடைந்தது நிஃப்டி.</p>
<p class="content">வரும் வாரத்தில் திங்களன்று ஹெச்எஸ்பிசி இந்தியா சர்வீசஸ் பிஎம்ஐ டேட்டாவும்,  வெள்ளியன்று ஃபாரெக்ஸ் ரிசர்வ் டேட்டாவும் வெளிவர இருக்கிறது. அமெரிக்க டேட்டாக்களில் திங்களன்று ஐஎஸ்எம் - நான் மேனுபேக்ஸரிங் பிஎம்ஐ டேட்டாவும், செவ்வாயன்று பேலன்ஸ் ஆஃப் டிரேடும், வியாழனன்று கன்ஸ்யூமர் கிரெடிட் டேட்டாவும்  ஓரளவு சந்தையைப் பாதிக்கக்கூடிய முக்கிய டேட்டாக்களாகும்.</p>
<p style="text-align: center"><img alt="" width="293" height="268" src="http://cdnw.vikatan.com/nanayam/2014/05/zjblzt/images/nav110a.jpg"></p>
<p class="content">தேர்தல் முடிவுகளுக்கு ஒன்பது டிரேடிங் நாட்களே இருப்பதால், சிலகாலத்துக்கு டைரக்ஷன்லெஸ் நிலை வந்துவிடக்கூடும். சமீபத்தில் டைரக்ஷன்லெஸ் நிலைமை வரும்போது ஓப்பனிங்கில் பாசிட்டிவ் கேப்போ அல்லது நெகட்டிவ் கேப்போ வந்து பின்னர் டைரக்ஷன்லெஸ்ஸாக சந்தை நடக்கின்றது என்பதை டிரேடர்கள் கவனித்திருப்பீர்கள். இந்த நிலைமை மீண்டும் வரலாம். அப்படி வரும்போது ஓப்பனிங் கேப்பை நம்பி பொசிஷன்களை எடுத்தால் நாள் முழுவதற்கும் பொசிஷனை கைவசம் வைத்திருந்து பின்னர் வாய்ப்பு கிடைக்காவிட்டால் நஷ்டத்தை புக்செய்ய வேண்டியிருக்கும்.</p>
<p class="content">எனவே, வரும் வாரத்தில் ஓப்பனிங்கில் கேப் வந்தால் ஒரு மணிநேரம் தாமதித்து பின்னரே டிரேடிங்கில் இறங்க வேண்டும். இது ஹைரிஸ்க் டிரேடர்களுக்கும் பொருந்தும்.</p>
<p class="content">புதிய டிரேடர்களும், ஹைரிஸ்க் எடுக்க விரும்பாத டிரேடர்களும் சிறிய அளவில் கூட ஓவர் நைட் பொசிஷன்களும், ஃப்யூச்சர்ஸ் பொசிஷன்களும் வைத்துக்கொள்ளக் கூடாத நேரமிது. கவனத்துடன் செயல்பட்டால் மட்டுமே உங்களுடைய டிரேடிங் கேப்பிட்டலை காப்பாற்ற முடியும் என்பதை நினைவில் கொள்ளுங்கள்.</p>
<p class="content">02/05/14 அன்று குளோஸிங்கில் இருக்கும் நிலைமை.</p>
<p class="content"><span style="color: #993300">டெக்னிக்கல்: </span></p>
<p class="content">புதிதாய் புல்லிஷ் கிராஸ் ஓவர் நடந்த ஸ்டாக்குகள்-: ஹெச்சிசி(20.35), சுஸ்லான்(13.15), பிஎஃப்சி(187.30), ஹைடல் பெர்க் (47.10), என்எம்டிசி(152.20), அம்டெக் ஆட்டோ(184.85), ஜிபிபிஎல் (85.85), போலாரிஸ் (193.05), ஜிஎஸ்பிஎல்(73), டைம்டெக்னோ (40.30), கோல் இந்தியா (295.30), ஆர்இசி லிட் (239.65), மாரிக்கோ (217.40), மெர்கர்டர் (32.10), மங்களூர் ஃபெர்டிலைசர்(72.70), ஹெச்சிஎல் டெக்(1424.75) - குறைந்த எண்ணிக்கையில் மிகுந்த எச்சரிக்கையுடன் வியாபாரம் செய்யுங்கள்.</p>
<p style="text-align: center"><img alt="" width="294" height="365" src="http://cdnw.vikatan.com/nanayam/2014/05/zjblzt/images/nav110b.jpg"></p>
<p class="content">புதிதாய் பியரிஷ் கிராஸ் ஓவர் நடந்த ஸ்டாக்குகள்- வொக்பார்மா (764.85), ஆந்திரா பேங்க்(66.45), பேங்க் ஆஃப் பரோடா(801.25), ஜஸ்ட் டயல் (1102.80), ஸ்பார்க் (170.45), டிரைடன்ட்(17.95),  என்பிசிசி (210.35) - நிஃப்டியின் டிரெண்டை அனுசரித்து வியாபாரம் செய்யவும்.</p>
<p class="content"><span style="color: #993300">உறுதியாய் வாராந்திர டிரெண்ட் ஏற்றத்தில் மாறிய ஸ்டாக்குகள் (டிரேடிங்குக்கு வாட்ச் செய்ய உகந்தது):- </span>அஸ்ட்ரா மைக்ரோ (77.95), டிவிஎஸ் மோட்டார் (101.30), சென்ச்சுரிப்ளை(40.70), அரோபிந்தோ பார்மா (601.15), ஓஎன்ஜிசி (329.30), ஹெச்எஸ்ஐஎல் (168.85), எஃப்எல்எஃப்எல்(97),  மாரிக்கோ(217.40), ஆர்த்தி ட்ரக் (412.75), ஆர்த்தி இண்ட்(138.50) -  டிரேடர்கள் மத்தியில் பாப்புலர் அல்லாத ஸ்டாக்குகள் சில இவற்றில் இருக்கின்றன. எனவே, குறைந்த எண்ணிக்கையிலும் மிகுந்த கவனத்துடனும் வியாபாரம் செய்யுங்கள்.</p>
<p class="content"><span style="color: #993300">உறுதியாய் வாராந்திர டிரெண்ட் இறக்கத்தில் மாறிய ஸ்டாக்குகள் (டிரேடிங்குக்கு வாட்ச் செய்ய உகந்தது): </span>என்டிபிசி (114.45), லஷ்மி ஈஎஃப்எல் (21.90) - இதில் லாங் சைடு வியாபாரத்தை முழுமையாகத் தவிருங்கள்.</p>
<p class="content"><span style="color: #993300">சற்று பாசிட்டிவ் டிரெண்டுக்கு மாறிய ஸ்டாக்குகள்:</span>ஹெசிசி(20.35), ஹைடல் பெர்க் (47.10), டைம்டெக்னோ (40.30), எஃப்எல்எப்எல் (97), ஹிந்த் பெட்ரோ (329.45), மாரிக்கோ (217.40), ஓரியன்ட் சிமென்ட் (49.80)- இவற்றில் வால்யூம் குறைவாக நடக்கும் ஸ்டாக்குகளைத் தவிர்க்கவும்.</p>
<p class="content"><span style="color: #993300">சற்று நெகட்டிவ் டிரெண்டுக்கு மாறிய ஸ்டாக்குகள் : </span>(ரிவர்ஸலுக்கு வாட்ச் செய்யலாம்): -பார்தி ஏர்டெல் (325.60), டிஷ் டிவி (46.30), ஐடிசி (340.25), ஐசிஐசிஐ பேங்க் (1252.40), பின் கேபிள்ஸ்(136.60), பேங்க் ஆஃப் பரோடா(801.25), ஹெச்டிஎஃப்சி பேங்க்(717.10), பிஎன்பி(776.05), கலிந்தீ(72.45), டிவிஸ் லேப்(1379.25)-இவற்றில் வால்யூம் குறைவாக நடக்கும் ஸ்டாக்குகளில் வியாபாரத்தைத் தவிருங்கள்.</p>
<p class="content"><span style="color: #800080">டேட்டா: </span></p>
<p class="content"><span style="color: #993300">வால்யூம் நன்றாக அதிகரித்து டிரேடிங் நடந்த ஷேர்கள் (10 நாள் மூவிங் ஆவரேஜ் அளவீட்டில்: </span>ஹெச்டிஐஎல் (70.15), ஹெச்சிசி (20.35), யூபிஎல் (279.95), ஐஓபி (60.10), பிஹெச்இஎல்(180.35), பிஎஃப்எஸ்(18.80), அஸ்ட்ரா மைக்ரோ (77.95), டிவிஎஸ் மோட்டார் (101.30), என்ஹெச்பிசி (19.15), டாடா ஸ்டீல் (390.05), கெய்ர்ன்(335), ஜிண்டால் ஸ்டீல் (239), டாடா பவர்(80.15), ஐடிபிஐ(69.10), செஞ்சுரிப்ளை(40.70), வொக் பார்மா (764.85), ரிலையன்ஸ் கேப்பிட்டல் (349.20), பார்தி ஏர்டெல்(325.60), பிஎஃப்சி(187.30), ஹைடல் பெர்க் (47.10), அரோபிந்தோ பார்மா (601.15), என்எம்டிசி (152.20), ஹெச்டிஎஃப்சி(910.95), அம்டெக் ஆட்டோ(184.85), பிடிசி (67.50), மாதர்சன் சுமி (263.95), இசட்இஇஎல்(269.50),  பெட்ரோநெட்(145.15), டாடா ஸ்பாஞ்ச் (601.80), ஜிபிபிஎல் (85.85) - தொடர்ந்து வாட்ச் செய்து லாங் சைடிலும் ஷார்ட் சைடிலும் டிரெண்டிற்கேற்றாற்போல் டிரேடிங் செய்யலாம்.</p>
<p class="content"><span style="color: #993300">வால்யூம் நன்றாக குறைந்து டிரேடிங் நடந்த ஷேர்கள்-(10நாள் மூவிங் ஆவரேஜ் அளவீட்டில்): </span>சுஸ்லான்(13.40), எஃப்ஆர்எல்(139.95), ஐபி ரியல் எஸ்டேட் (63.70), ஜிஎம்ஆர் இன்ஃப்ரா (25.15), ஹிண்டால்கோ (131.65), அதானி போர்ட்ஸ் (185.65), ஜெயின் இர்ரிக்கேஷன் (83.05), அதானிபவர்(48.05), ஹெச்சிஎல் இன்சிஸ்(45.45), ஐடிஎஃப்சி(110.55), ஐஎஃப்சிஐ (25.50), எஸ்எஸ்எல்டீ(180.55), ஐடியா(134.20), எல் அண்ட் டி எஃப்ஹெச்(63.75), செயில்(66.25), அசோக் லேலாண்ட்(22.50), ஜேபி பவர்(14.70)- இவற்றை வியாபாரத்திற்கு தவிர்ப்பது நல்லது.</p>
<p class="content"><span style="color: #993300">வால்யூமும் விலையும் அதிகரித்து நடந்த ஸ்டாக்குகள்: </span>ஹெச்சிசி (20.35), எஃப்ஆர்எல்(139.95),  பிஎஃப்எஸ்(18.80), அஸ்ட்ரா மைக்ரோ(77.95), டிவிஎஸ் மோட்டார்(101.30), செஞ்சுரிப்ளை (40.70),  ஹைடல் பெர்க்(47.10), அம்டெக் ஆட்டோ(184.85), டாடா ஸ்பாஞ்ச்(601.80), ஹெச்எஸ்ஐஎல்(168.85), டைம் டெக்னோ(40.30), யுனைடெட் பேங்க்(33.40), எஃப்எல்எஃப்எல்(97), மாரிக்கோ(217.40), அல்கெமிஸ்ட் (63.75), பென்னார் அலுமினியம் (30.60), ஆர்த்தி ட்ரக்(412.75) -இவை வியாபார எண்ணிக்கையிலும், விலையிலும் நன்கு அதிகரித்த ஷேர்கள்.</p>
<p class="content">மேற்கண்ட ஸ்டாக்குகளை டிராக் செய்து டிரெண்டை அனுசரித்து லாங் சைடில் வியாபாரம் செய்யவும். வால்யூம் குறைவாக நடக்கும் ஸ்டாக்குகளை மொத்தமாகத் தவிர்க்கவும்.</p>
<p class="content">எச்சரிக்கை: டெக்னிக்கல் இண்டிக்கேட்டர்கள் மற்றும் டேட்டாக்களின் அடிப்படையில் கொடுக்கப்பட்டுள்ள அத்தனை பங்குகளுமே இந்த வாரத்தில் இருந்த நான்கு டிரேடிங் தினங்களின் டேட்டாக்களைக் கொண்டு கணிக்கப்பட்டவை. எனவே, இந்த கணிப்புகள் வெற்றிபெறுவதற்கான வாய்ப்புகள் குறைவாக இருக்க வாய்ப்பு உள்ளது. எச்சரிக்கையுடன் செயல்படுங்கள்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">எஃப்&amp; ஓ கார்னர்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav113a.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பங்குச் சந்தை இந்த ஆண்டு எப்படி இருக்கும்? </div>
<div class="subtitle1">ஃபண்டு மேனேஜர்கள் பார்வையில்..</div>
<div class="subtitle2">சி.சரவணன்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000">இ</span>ந்திய பங்குச் சந்தை ஏற்ற இறக்கத்தைச் சந்தித்தாலும் புதிய உச்சத்தை நோக்கி சென்றுகொண்டிருக்கிறது. மத்தியில் நிலையான ஆட்சி அமையும்; அது தொழில் மற்றும் பொருளாதார வளர்ச்சிக்கு ஊக்கம் அளிக்கும்விதமாக இருக்கும் என்கிற எதிர்பார்ப்பு பரவலாகக் கிளம்பியிருக்கிறது. இந்த நிலையில், இந்திய பங்குச் சந்தையின் செயல்பாடு 2014-ம் ஆண்டில் எப்படி இருக்கும் என முன்னணி மியூச்சுவல் ஃபண்ட் நிறுவனங்களின் ஃபண்ட் மேனேஜர்களிடம் கேட்டோம்.  நாணயம் விகடன் 300-வது சிறப்பு இதழுக்காக அவர்கள் அளித்த ஸ்பெஷல் பேட்டிகள் இதோ:</p>
<p style="text-align: center"> <img alt="" align="middle" width="420" height="266" src="http://cdnw.vikatan.com/nanayam/2014/05/zjblzt/images/p62.jpg"></p>
<p class="content"> </p>
<p style="text-align: center"><span style="color: #ff0000">ஈக்விட்டி முதலீட்டுக்கு சரியான நேரம்..! </span></p>
<p class="content"><img alt="" align="left" width="150" height="270" src="http://cdnw.vikatan.com/nanayam/2014/05/zjblzt/images/p62a.jpg">வளர்ச்சிக்கு சாதகமான புதிய அரசு அமையும் என்கிற நம்பிக்கையில் தேர்தல் முடிவுகளுக்கு முன்பே சந்தை ஏறத் தொடங்கியிருக்கிறது. இதுதவிர, சந்தை ஏற்றத்துக்கு சில முக்கியக் காரணிகளும் இருக்கின்றன. வர்த்தகப் பற்றாக்குறை, நடப்பு கணக்குப் பற்றாக்குறை போன்றவை படிப்படியாகக் குறைந்துவருவது, நீண்டகால முதலீட்டில் இந்திய பங்குச் சந்தை நல்ல லாபம் தரும் என்கிற நம்பிக்கையில் எஃப்.ஐ.ஐ-களின் முதலீடு தொடர்வது போன்றவற்றைக் குறிப்பிடலாம்.</p>
<p class="content">2014-ம் ஆண்டில் பொதுத்துறையைச் சேர்ந்த குறிப்பிட்ட வங்கிகள், உள்கட்டமைப்பு, பொறியியல் துறையைச் சேர்ந்த நிறுவனங்கள் வளர்ச்சி காணும் என எதிர்பார்க்கிறோம். புதிய அரசு, சீர்திருத்தங்களில் கவனம் செலுத்தினால் உள்கட்டமைப்புத் துறைகள் வேகமான வளர்ச்சி பெறும். அப்படி நடக்கும்போது புதிய வேலைவாய்ப்புகள் அதிகமாக உருவாகும். புதிய அரசு சரியான நடவடிக்கைகளை எடுக்கும்பட்சத்தில், பொருளாதார வளர்ச்சி ஏற்பட்டு அருமையான முதலீட்டு சூழ்நிலை உருவாகும். மேலும், வட்டி விகிதமும் குறையும்.</p>
<p class="content">அதிக வேல்யூவேஷனுடன் இருப்பதால் தற்போது எஃப்.எம்.சி.ஜி துறை மீது நாங்கள் ஆர்வம்காட்டவில்லை. அடுத்த மூன்று ஆண்டுகளில் இந்தியாவின் தொழில் உற்பத்தி வளர்ச்சி 6 - 8 சதவிகிதமாக இருக்கும். அந்தவகையில், இனிவரும் ஆண்டுகளில் மிட் கேப் மற்றும் ஸ்மால் கேப் பங்குகள் நல்ல வருமானம் தரக்கூடும்.</p>
<p class="content">தற்போது ஈக்விட்டி வேல்யூவேஷன் நியாயமானதாக இருக்கிறது. அந்தவகையில், முதலீட்டாளர்கள் பங்குகள் மற்றும் பங்கு சார்ந்த மியூச்சுவல் ஃபண்டுகளில் முதலீட்டை அதிகரித்துக்கொள்ள இதுவே சரியான தருணம்.</p>
<p class="content"> </p>
<p style="text-align: center"><span style="color: #ff0000">பங்குச் சந்தை மூன்று ஆண்டுகளில் நல்ல வளர்ச்சி காணும்! </span></p>
<p class="content">அதிக பணவீக்க விகிதம், அதிக வட்டி போன்றவற்றால் கடந்த ஐந்து ஆண்டுகளாக இந்திய<img alt="" align="right" width="200" height="396" src="http://cdnw.vikatan.com/nanayam/2014/05/zjblzt/images/p62b.jpg"> பொருளாதாரம் மந்தநிலையில் காணப்பட்டது. கடந்த பத்து ஆண்டுகளில் இந்திய கார்ப்பரேட் நிறுவனங்களின் லாப வளர்ச்சி 14 சதவிகிதமாக இருந்தது. ஆனால் இதே காலகட்டத்தின் கடைசி ஐந்து ஆண்டுகளில் 6-7 சதவிகிதமாகக் குறைந்தது. இதனால் பங்குச் சந்தை பெரிய அளவில் வருமானம் தரவில்லை. விரைவில் நிலைமை சீராகக்கூடிய சூழ்நிலை இருக்கிறது.</p>
<p class="content">மேலும், மத்தியில் அமையும் புதிய அரசு விவசாயப் பொருட்களின் விலையை அதிகரிக்காமல் பார்த்துக்கொள்ளும் என எதிர்பார்க்கப்படுகிறது. ஆர்.பி.ஐ புதிய கவர்னர் ரகுராம் ராஜன், பணவீக்க விகிதத்தை 6-7 சதவிகிதத்துக்குக் கொண்டுவருவார்; ரூபாய் மதிப்பில் அதிக மாற்றமில்லாமல் பார்த்துக்கொள்வார் என எதிர்பார்க்கப்படுகிறது. பெரும்பாலான மக்களின் எதிர்பார்ப்பின்படி, வலிமையான புதிய ஆட்சி அமையும்பட்சத்தில் பொருளாதாரம் 12-14% வளர்ச்சி காணும். அப்போது நிறுவனங்களின் வளர்ச்சி 3-4 மடங்காக இருக்கும். அந்தவகையில், 3-4 ஆண்டுகளில் பங்குச் சந்தை நன்றாக இருக்க வாய்ப்புள்ளது.</p>
<p class="content">பொருளாதார மந்தநிலையால் அவதிப்பட்ட வங்கி, நிதிச் சேவை, உள்கட்டமைப்பு (சிமென்ட், கட்டுமானம், ரியல் எஸ்டேட்), மூலதனப் பொருட்கள் உள்ளிட்ட துறைகள் 2014-ம் ஆண்டில் மேம்படும். அதேநேரத்தில், ஹெல்த்கேர் (பார்மா), எஃப்.எம்.சி.ஜி, ஐ.டி துறைகளில், 2013-ம் ஆண்டைபோல அதிக வளர்ச்சியை எதிர்பார்க்க முடியாது.</p>
<p class="content">தற்போதைய நிலையில், இந்திய பங்குச் சந்தையில் சிறு முதலீட்டாளர்களின் பங்களிப்பு, அவர்களின் மொத்த முதலீட்டில் 1%-க்கும் குறைவாக உள்ளது. நாட்டின் பொருளாதார வளர்ச்சியில் பங்கேற்கக்கூடிய நிறுவன பங்குகளில் முதலீடு செய்தால் நல்ல லாபம் பார்க்க முடியும். எஸ்.ஐ.பி முறையில் நிறுவன பங்குகள் மற்றும் ஈக்விட்டி ஃபண்டுகளில் முதலீடு செய்துவந்தால் நீண்டகாலத்தில் கணிசமான லாபம் கிடைக்கும்.</p>
<p style="text-align: center"><span style="color: #ff0000">நீண்டகால முதலீட்டுக்கு ஏற்ற நேரம்! </span></p>
<p class="content"> </p>
<p class="content"><img alt="" align="left" width="200" height="361" src="http://cdnw.vikatan.com/nanayam/2014/05/zjblzt/images/p62c.jpg">நாடாளுமன்றத் தேர்தல் முடிவுக்குப்பின் இந்திய பங்குச் சந்தை பாசிட்டிவாக இருக்கும் என எதிர்பார்க்கப்படுகிறது. பாட்டம்-அப் முறையில், அடிப்படையில் வலுவான லார்ஜ் கேப் மற்றும் மிட் கேப் பங்குகளைத் தேர்ந்தெடுத்து முதலீடு செய்துவருகிறோம். பாட்டம்-அப் முறை என்கிறபோது குறிப்பிட்ட நிறுவனத்தை முழுமையாக அலசி, குறிப்பாக அதன் வணிக வலிமை, நிர்வாகத் திறமை போன்றவற்றை ஆராய்ந்துதான் முடிவெடுப்போம். வளர்ச்சித் துறை என்றாலும், அந்தக் குறிப்பிட்ட நிறுவனத்தின் வளர்ச்சி என்ன என்பதைப் பார்த்துதான் முதலீட்டுக்கு பங்குகளைத் தேர்ந்தெடுப்போம்.</p>
<p class="content">2014-ம் ஆண்டில் சிறப்பாகச் செயல்படும் துறைகள் என்கிறபோது ஃபைனான்ஷியல், உற்பத்தித் துறை, சிமென்ட் போன்றவற்றைக் குறிப்பிடலாம்.</p>
<p class="content">அடுத்து யார் ஆட்சிக்கு வருவார்கள் என்பதைப் பொறுத்து பொருளாதாரச் சீர்திருத்தங்கள் இருக்கும். பாரதிய ஜனதா தலைமையிலான என்.டி.ஏ ஆட்சிக்கு வந்தால், இன்ஃப்ராஸ்ட்ரக்சர் (குறிப்பாக, ரயில்வே), உற்பத்தித் துறை, சுற்றுலாத் துறை போன்றவை வேகமான வளர்ச்சி காணும் என எதிர்பார்க்கப்படுகிறது. அப்படி நடக்கும்பட்சத்தில் புதிதாக வேலைவாய்ப்புகள் அதிகரிக்கும். இது நாட்டில் தொழில் மற்றும் பொருளாதார வளர்ச்சியை மேம்படுத்தும்.</p>
<p class="content">இந்தியாவில் தற்போது அதிக எண்ணிக்கையில் மின் உற்பத்தி திட்டங்கள் தயாராகி வருகின்றன. ஆனால், அவை போதிய அளவு நிலக்கரி இல்லாமல் இயங்காமல் இருக்கின்றன. அதற்கான ஏற்பாடுகளை புதிய ஆட்சி செய்தாலே நாட்டில் தொழில் வளர்ச்சி வேகமெடுத்துவிடும்.</p>
<p class="content">தேர்தல் முடிவுகள் தனியரு கட்சி ஆட்சி அமைக்கும்விதமாக வந்தால், நீண்டகால பங்கு முதலீட்டுக்கு ஏற்ற நேரமாக இருக்கும்.</p>
<p class="content"> </p>
<p style="text-align: center"><span style="color: #ff0000">இன்ஃப்ரா, கேப்பிட்டல் கூட்ஸ் சிறப்பாகச் செயல்படும்! </span></p>
<p class="content">கடந்த சில ஆண்டுகளாக கார்ப்பரேட் நிறுவனங்களின் வருமான வளர்ச்சி பெரிதாக இல்லை. மத்தியில் நிலையான மற்றும் வளர்ச்சிக்கு ஊக்கம் அளிக்கும் அரசு அமையும்பட்சத்தில் நிறுவனங்களின் வளர்ச்சி என்பது 13-14 சதவிகிதமாக இருக்கும். இதையட்டியே பங்குச் சந்தையின் செயல்பாடும் இருக்கும் என எதிர்பார்க்கிறோம்.<img alt="" align="right" width="200" height="379" src="http://cdnw.vikatan.com/nanayam/2014/05/zjblzt/images/p62d.jpg"></p>
<p class="content">உள்கட்டமைப்பு, மூலதனப் பொருட்கள் பிரிவில் உள்ள இந்திய நிறுவனங்கள் நன்றாகச் செயல்படும். இனிவரும் ஆண்டுகளில் இருசக்கர வாகனங்கள், வாகன உதிரிபாகங்கள் தயாரிப்பில் ஈடுபட்டிருக்கும் நிறுவனங்கள் நன்கு செயல்படும் என எதிர்பார்க்கிறோம்.</p>
<p class="content">கடந்த 6-12 மாதங்களில் எதிர்பாராமல் சிறப்பாகச் செயல்பட்ட நுகர்வோர் மற்றும் ரியல் எஸ்டேட் துறை நிறுவனப் பங்குகளைத் தவிர்ப்பது நல்லது. தற்போதைய அரசு, கடந்த ஓராண்டு காலத்தில் பல பொருளாதார சீர்த்திருத்தங்களைக் கொண்டுவந்தது. இவை எந்த அளவுக்கு புதிய அரசால் நிறைவேற்றப்பட இருக்கிறது என்பதைப் பொறுத்தும், புதிய அரசு எவ்வளவு வலிமையாக அமைகிறது என்பதைப் பொறுத்தும் இந்திய தொழில், பொருளாதாரம், பங்குச் சந்தை வளர்ச்சி இருக்கும்.</p>
<p class="content">பங்குச் சந்தை இதுவரை இல்லாத உச்சத்தைத் தொட்டிருக்கும் நிலை யில் எச்சரிக்கையாகத்தான் அதில் முதலீட்டை தொடர வேண்டும். அந்தவகையில், சிறு முதலீட்டாளர்களின் போர்ட்ஃபோலியோ ரிஸ்க்கை குறைக்கும்விதமாக டைவர்சிஃபைடாக இருக்கவேண்டும். ஈக்விட்டி ஃபண்டுகளில் முதலீட்டை ஐந்து ஆண்டுகளுக்கு மேற்பட்ட நீண்டகால முதலீடாக மேற்கொள்ள வேண்டும். அடுத்து எஸ்.ஐ.பி முறையில் முதலீட்டை மேற்கொள்வதன் மூலம் லாபத்தை அதிகரித்துக்கொள்ளலாம்.</p>
<p style="text-align: right">                                 <span style="color: #3366ff">         படம்: எம்.உசேன். </span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வீடு... வாசல்... வில்லங்கம்... மோசடிகளுக்கு ஒரு குட்பை! </div>
<div class="subtitle1">நாணயம் விகடன் பொக்கிஷம் 30 Nov, 2007 </div>
<div class="subtitle2"></div>
<div class="content" style="border-top:1px solid #DDD;">
<p class="content">ரியல் எஸ்டேட் மோசடியிலிருந்து தப்பிக்க நாம் என்ன செய்யவேண்டும் என்பதைச் சொல்கிறார் வக்கீல் கண்ணன்.  </p>
<p class="content">''கடந்த 30 வருடமாக சொத்து யார் யார் பெயரில் இருந்து வருகிறது என்பதை வில்லங்கச் சான்றிதழுக்கு விண்ணப்பித்துப் பார்த்துத் தெரிந்துகொள்ள வேண்டும். கிராம நிர்வாக அதிகாரியைச் சந்தித்து மனை மற்றும் சொத்து விஷயத்தில் தாலுக்கா அலுவலகம் தொடர்புடைய ஆவணங்கள் குறித்து விவரங்களைக் கேட்க வேண்டும். அவரிடம் ஃபீல்டு மேப் (Field Map) கேட்டு வாங்கவேண்டும். அதில், குறிப்பிட்ட சர்வே எண்ணுக் குரிய சொத்து எங்கே இருக்கிறது என்பதைத் தெரிந்துகொள்ள வேண்டும். அடுத்து, சர்வேயர் வைத்து மனை அல்லது வீட்டை அளக்க வேண்டும்.</p>
<p style="text-align: center"><img alt="" width="263" height="195" src="http://cdnw.vikatan.com/nanayam/2014/05/zjblzt/images/nav85a.jpg"></p>
<p class="content">அ-பதிவேடு வாங்கிப்பார்க்க வேண்டும். அதில், சர்வே எண், உட்பிரிவு செய்யப்பட்ட விவரம், உரிமையாளர் பெயர் போன்ற விவரங்கள் இருக்கும். சொத்தை வாங்குபவர், தன் பெயரில் புதிதாக வாங்கினால், அந்த விவரம் அ-பதிவேட்டில் இடம்பெறும்.</p>
<p class="content">நகரம் என்கிறபோது, தாலுக்கா அலுவலகத்தில் நிரந்தர நிலப் பதிவேடு (Permanent Land Register) இருக்கும். இதில், சர்வே எண், உட்பிரிவு, வீடாக இருந்தால் கதவு எண், உரிமையாளர் பெயர், சொத்தின் நான்கு எல்லை, சொத்தின் அளவீடுகள் போன்ற விவரங்கள் இருக்கும். பிளான் மற்றும் பில்டிங் அப்ரூவல், கடைசியாகச் சொத்துவரி கட்டியதற்கான ரசீது போன்றவற்றை வாங்க வேண்டும்.</p>
<p class="content">ஆவணத்தில் ஏதாவது சந்தேகம் வந்தால், உரிமையாளர் அனுமதியுடன் முன்னணி பத்திரிகைகளில், 'இந்தச் சொத்தை வாங்கப்போகிறேன். இதில் வில்லங்கம், ஆட்சேபனை ஏதாவது இருந்தால் 15 தினங்களுக்குள் தெரிவிக்கவும்’ என்று விளம்பரம் கொடுப்பது நல்லது.</p>
<p style="text-align: right"><span style="color: #993300">- சி.சரவணன்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மதுரை கலக்கல்...''கயிறு, கவரு, லைட்டு!'' </div>
<div class="subtitle1">நாணயம் விகடன் பொக்கிஷம் 01 Feb, 2006</div>
<div class="subtitle2"></div>
<div class="content" style="border-top:1px solid #DDD;">
<p class="content">''உங்களுடைய 'ஒருநாள் முதலாளி’ சவாலுக்கு நான் தயார்! ’ என்ற நரசிம்மனிடம்,  1000 ரூபாயைக் கொடுத்தப்படி   ''என்ன பிசினஸ் பண்றதா திட்டம்?'' என்று கேட்டோம்.</p>
<p class="content">''மதுரை டவுன்ஹால் ரோட்டில் எலெக்ட்ரானிக்ஸ் பொருட்களை மொத்தமாக வாங்கி விற்பதாகத் திட்டம' என்றவர், செல்போன்களுக்கான ஜிப் கவர், செல்போன் பேனல், இருவகையான ரோப்கள், லைட்டு என வாங்கிவிட்டு, பில் தொகையைக் காட்டினார். 978 ரூபாய்! 950 ரூபாய்க்கு பில்லை செட்டில் பண்ணினார்.</p>
<p class="content">''மதுரை என்றாலே மீனாட்சியம்மன் கோயில் தானே!'' என்றபடி தெற்கு கோபுரத்தருகே சேல்ஸை ஆரம்பித்தார். ''நாங்க வெளியே கடையில வாங்குறதுல பாதி விலை சொல்றியே... ஒரிஜினல்தானா..?'' என்று சந்தேகப்பட்டனர்.</p>
<p style="text-align: center"><img alt="" width="365" height="270" src="http://cdnw.vikatan.com/nanayam/2014/05/zjblzt/images/nav91a.jpg"></p>
<p class="content">''ஒரிஜினல் பீஸ்தான். கடைல வியாபாரம் பண்றவங்களுக்கு ஏகப்பட்ட செலவிருக்கே. ஆனா, எனக்கு அது கிடையாதே அதனால் விலை குறைவு'' என்றார். நம்பிக்கை வரவே,  85 ரூபாய்க்கு முதல் போணியே வெயிட்டாக அமைந்தது.</p>
<p class="content">அடுத்து ஐம்பது ரூபாய்க்கு பொருட்கள் வாங்குபவர்களுக்கு சிறிய ரோப்பை இலவசமாக (அடக்க விலை 2 ரூபாய்) வழங்கி அசத்தினார்.</p>
<p class="content">கடிகாரத்தைப் பார்த்த நரசிம்மன், அவசர அவசரமாகக் கிளம்பி வரிசையாக அடுத்தடுத்து மூன்று காலேஜ் விசிட்களை அடித்து 10% தள்ளுபடிகொடுத்து விறுவிறுவென விற்றுமுடித்தார். வரவு செலவுகளை கூட்டிக்கழித்து கணக்கு போட்டு 1,376 ரூபாயை நம்முன் வைத்தார். ஆயிரம் ரூபாயை நம் பக்கம் தள்ளியவர், 376 ரூபாயை பர்ஸுக்குள் திணித்துக் கொண்டார்.</p>
<p class="content">''வரட்டா பாஸு...!'' என்றபடி 'ஜூட்’ ஆன நரசிம்மனின் நிழலில் நாளைய தொழிலதிபர் தெரிந்தார்.</p>
<p class="content">- கி.கார்த்திகேயன்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஸ்டீல் ஃபர்னிச்சர் தயாரிப்பு! </div>
<div class="subtitle1">நீரை.மகேந்திரன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000">வீ</span>ட்டு உபயோகப் பொருட்களில் ஸ்டீல் ஃபர்னிச்சர்களுக்கு தனி இடமுண்டு. மர ஃபர்னிச்சர்களைவிட நீண்ட காலம் உழைப்பவை; விலை குறைவானவை. என்பதால் ஸ்டீல் ஃபர்னிச்சர்கள்தான் மக்களின் தேர்வாக உள்ளது.</p>
<p style="text-align: center"> <img alt="" align="middle" width="600" height="333" src="http://cdnw.vikatan.com/nanayam/2014/05/zjblzt/images/p41a.jpg"></p>
<p class="content">வழக்கமான சந்தை உத்திகள் தவிர, பள்ளிகள், கல்லூரிகள், மருத்துவமனைகள் போன்ற சந்தைகளையும் விற்பனை இலக்கு களாக வைத்தால் இந்தத் தொழிலில்  தொடர்ந்து தாக்குபிடிக்க முடியும்.</p>
<p class="content">ஸ்டீல் ஃபர்னிச்சர்கள், கோல்டு ரோல்டு ஷீட் (Cold rolled sheet) என்னும் சி.ஆர். இரும்பு ஷீட்களில் அவை தயாராவதுதான். இந்த இரும்பு ஷீட்கள் 18 - 24 கேஜி வரை என பல வகையில் கிடைக்கும். கேஜி இந்த ஷீட்களின் தடிமனை குறிப்பது. குறைந்த கேஜி ஷீட்கள் தடிமன் மற்றும் எடை குறைவாக இருக்கும். கேஜி அதிகரிக்க அதிகரிக்கத் தடிமனும், எடையும், விலையும் அதிகரிக்கும். விலைக்குத் தகுந்தாற்போல நமது தயாரிப்பை வைத்துக்கொள்ளலாம்.</p>
<p style="text-align: center"><img alt="" align="middle" width="600" height="156" src="http://cdnw.vikatan.com/nanayam/2014/05/zjblzt/images/p42.jpg"></p>
<p class="content"><span style="color: #ff0000">இயந்திரங்கள் மற்றும் மூலதனம்! </span></p>
<p class="content">தகடு வெட்டும் (Shearing) இயந்திரம், மடக்கும் இயந்திரம், பவர் பிரஸ், வெல்டிங் இயந்திரம், கம்பிகளை வளைக்கும் இயந்திரம், ஹேண்ட் கிரைண்டிங் இயந்திரம், ஹேண்ட் வெல்டிங் இயந்திரம், பெயின்டிங் மற்றும் பவுடர் கோட்டிங் அமைப்பு, இதனோடு சில சில்லறை உபகரணங்கள் தேவை. இந்த இயந்திரங்களுடன் மின் இணைப்பும் அமைத்துக்கொள்ள ரூ.16 லட்சம் ஆகும்.</p>
<p class="content">சி.ஆர் ஷீட்கள் தேவையான தடிமனில் தேர்ந்தெ டுத்து நமது வடிவமைப்புக்கேற்ப, வெட்டும் இயந்திரத்தில் துண்டுகளாக வெட்டிக்கொள்ள வேண்டும். அவற்றை வளைக்கும் இயந்திரத்தில் தந்து தேவைக்கேற்ப வளைத்துக்கொள்ள வேண் டும். இந்த அமைப்புகளோடு கீல், தாழ்ப்பாள், பூட்டு, கைப்பிடி, மூடும் ராடு எனத் தேவையான அனைத்தையும் அத்துடன் இணைத்து பற்ற வைக்க வேண்டும். இந்த வேலைகள் அனைத்தும் முடிந்தபிறகு பெயின்ட் செய்வதற்கேற்ப பிரைமர் பெயின்ட் அடித்து, அதற்குப் பிறகு கலர் பெயின்ட் ஸ்ப்ரே செய்யவேண்டும். பல வடிவங் களில் பல சைஸ்களில் இந்தவகை ஸ்டீல் ஃபர்னிச்சர் செய்யலாம். சேர்கள் தவிர, பீரோ, கட்டில், நாற்காலிகள் எனப் பலவற்றையும் இந்த யூனிட்டிலேயே தயார் செய்யலாம்.</p>
<p class="content"><span style="color: #ff0000">திட்ட அறிக்கை! </span></p>
<p class="content">நிலம், கட்டடம் :      வாடகை</p>
<p class="content">இயந்திரங்கள் :  ரூ.16 லட்சம்</p>
<p class="content">நடைமுறை மூலதனம் :   ரூ.8 லட்சம்</p>
<p class="content">மின் இணைப்பு மற்றும் இதர செலவுகள் :   ரூ.1 லட்சம்</p>
<p class="content"><span style="color: #ff0000">மொத்தம் :  ரூ.25 லட்சம் </span></p>
<p class="content">பாரதப் பிரதமரின் வேலைவாய்ப்பு உருவாக்கும் திட்டத்தின் மூலமும் அல்லது நீட்ஸ் திட்டத்தின் மூலமும் இந்தத் தொழிலை தொடங்க முடியும்.</p>
<p class="content">நமது மூலதனம் (5%)     :         ரூ.1.25 லட்சம்</p>
<p class="content">மானியம் 25%                      :           ரூ.6.25 லட்சம்</p>
<p class="content">வங்கிக் கடன்                     :       ரூ.17.50 லட்சம்</p>
<p class="content">இந்த யூனிட்டை வைத்து பீரோ தயாரிப்பதை மட்டும் கணக்குக்கு எடுத்துக்கொள்வோம்.  ஒரு நாளில் சராசரியாக 10 பீரோ வரை தயாரிக்க முடி யும். ஒரு பீரோ செய்ய 80 கிலோ சி.ஆர் ஷீட்கள் தேவை. ஒரு கிலோ ஷீட் ரூ.60 வரை ஆகும். இதற்குத் தேவையான ராடு, கைப்பிடி, கீல்கள், இதர இணைப்புப் பொருட்கள் மற்றும் பெயின்ட் செய்துமுடிக்க ரூ.1,800 முதல் ரூ.2,200 வரை ஆகும். நாம் ரூ.2,000 என வைத்துக்கொள்வோம்.</p>
<p class="content">சி.ஆர் ஷீட்கள் 60 X 80    =        4,800</p>
<p class="content">ஃபிட்டிங்குகள்    =     ரூ. 2,000</p>
<p class="content">மொத்தம்                    :     ரூ.6,800</p>
<p class="content">சராசரியாக ஒரு பீரோ செய்துமுடிக்க</p>
<p class="content">ரூ.6,800 வரை செலவாகும்.</p>
<p class="content">செலவுகள்</p>
<p class="content">மின்சாரம் :  ரூ.10 ஆயிரம்</p>
<p class="content">வேலையாட்கள்:</p>
<p class="content">மேலாளர்    :     ரூ.15,000</p>
<p class="content">பணியாளர்கள்   : 8 X 12,000 = ரூ.96,000</p>
<p class="content">விற்பனையாளர்கள் : 2 X 8,000 = ரூ.16,000</p>
<p class="content">உதவியாளர்கள் :   2 X 6,000 = ரூ.12,000</p>
<p class="content">மொத்தம் :                    ரூ.1,39,000</p>
<p class="content">ஒருநாள் உற்பத்தி 10 பீரோக்கள் எனில், மாதம் 25 வேலைநாட்கள் எனக் கணக்கிட்டால் 250 பீரோக்கள் வரை செய்யலாம். நாம் மாதம் சராசரியாக 200 என்று கணக்கு வைத்துக்கொள்வோம். இதற்கு மூலப்பொருள் செலவு 13.6 லட்சம் ரூபாய் ஆகும். (200X6,800)</p>
<p style="text-align: center"><img alt="" align="middle" width="580" height="192" src="http://cdnw.vikatan.com/nanayam/2014/05/zjblzt/images/p43.jpg"></p>
<p class="content"><span style="color: #ff0000">விற்பனை வரவு: </span></p>
<p class="content">மேற்கண்ட வகையில் ஒரு பீரோ தயார் செய்கிறபோது அதை ரூ.8,500 வரை விற்பனை விலையாக நிர்ணயிக்கலாம். இது ஷோரூம்களில் ரூ.14 ஆயிரம் வரை விற்பனை செய்வார்கள். நமது விற்பனை வரவு: ரூ.17,00,000 (200 X8,500 = 17,00,000)</p>
<p class="content">மொத்த செலவு (ரூ)</p>
<p class="content">வாடகை :       20,000</p>
<p class="content">மூலப்பொருட்கள் :    13,60,000</p>
<p class="content">மின்சாரம் :       10,000</p>
<p class="content">வேலையாட்கள் :     1,39,000</p>
<p class="content">கடன் வட்டி (12.5%) :       18,230</p>
<p class="content">தவணை (60 மாதங்கள்) :       29,170</p>
<p class="content">இயந்திர பராமரிப்பு :       10,000</p>
<p class="content">மேலாண்மை செலவுகள் :       10,000</p>
<p class="content">தேய்மானம் :       20,000</p>
<p class="content">விற்பனை செலவு :       10,000</p>
<p class="content">மொத்த செலவுகள் :    16,26,400</p>
<p class="content">மொத்தவரவு :    17,00,000</p>
<p class="content">லாபம் :       73,600</p>
<p class="content">(திட்ட விவரங்கள் உதவி: ராமசாமி தேசாய், சி.ஆர். பிசினஸ் சொல்யூஷன்ஸ், திருச்சி.)</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பணவளக் கலை! </div>
<div class="subtitle1">டாக்டர்.எஸ்.கார்த்திகேயன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #0000ff">ப</span>ணவளக் கலையின் இறுதி அத்தியாயத்தில் இருக்கிறோம். எல்லாருக்கும் சமமாகக் கொடுக்கப்பட்டுள்ள இருபத்திநாலு மணி நேரத்தில் சிலர் கோடிகளைக் குவிக்கின்றனர். சிலரோ தேவைகளைப் பூர்த்திசெய்யவே தடுமாறுகின்றனர். எப்படி இந்த நிலையை முயற்சியால் மாற்றுவது என்பதிலிருந்து, சூழ்நிலைகளால் வேலைக்குக் கட்டாயம் போய்க்கொண்டிருப்பவர்கள் எப்படி பணரீதியான பயமில்லாமல் வாழ முயற்சி எடுக்கவேண்டும் என்பது வரையிலுமான பல்வேறு விஷயங்களையும் இதுவரையில் பார்த்தோம். திரும்பத்திரும்ப ஒரேமாதிரியான விஷயங்களே பணம் சேர்த்தலுக்கான வழிவகைகள் என்று சொல்லப்பட்டாலும், ஒவ்வொன்றிலும் சிறுசிறு மாறுதல்களும் நுணுக்கங்களும் தனிநபர்களின் சூழ்நிலைக்கேற்ப மாற்றிக்கொள்ள வேண்டியிருக்கும்.</p>
<p style="text-align: center"><img alt="" align="left" width="300" height="361" src="http://cdnw.vikatan.com/nanayam/2014/05/zjblzt/images/p80.jpg"></p>
<p class="content">சரியான நேரத்தில் சரியான தொழிலில் ஒரு முதலாளியாக (உதாரணத்துக்கு, 2000-த்தில் இருந்து ரியல் எஸ்டேட் துறையில்!) இருந்தால் பணம் சேர்க்கலாம். சரியான நேரத்தில் சரியான தொழிலில் ஒரு தொழிலாளியாக (உதாரணத்துக்கு, அதே 2000-த்தில் கம்ப்யூட்டர் சாஃப்ட்வேர் துறையில்) இருந்தாலும் பணம் சேர்க்கலாம். அனுபவரீதியாகப் பார்த்தால் ஓர் எளிய உண்மை அனைவருக்குமே பிடிபடும்.</p>
<p class="content">மனித வாழ்க்கையின் சராசரி அளவு 65 வயது என்று வைத்துக்கொண்டால், அதில் ஏறக்குறைய  முதல் 25 வருடங்கள் தன்னை அவன் தயார்படுத்திக்கொள்வதில் தீர்ந்துபோய்விடுகின்றது. மீதமிருக்கும் நாற்பது வருடங்களில் மட்டுமே மனிதன் பணத்தைத் தேடிக்கொள்ள வேண்டும். பொருளாதாரச் சுழற்சியும், ஒரு தொழிலின் அபரிமிதமான வளர்ச்சியும் சராசரியாகக் கிட்டத்தட்ட பத்தாண்டு காலத்துக்கு (12 வரையிலும் கூட!) மட்டுமே இருக்கின்றது. ஒரு சாதாரண வருமானத்தைத் தருகின்ற தொழிலாயினும் சரி, மிகப் பெரிய சாஃப்ட்வேர் நிறுவனமானாலும் சரி தொழில் வளர்ச்சி என்பது ஒரு சக்கரச்சுழற்சிதான். இந்தச் சுழற்சி மேல்நோக்கிச் செல்லும் முதல் பத்துவருட காலத்தில் அதில் கால்பதித்து வேரூன்றிவிட்டால் பணம் தானாகச் சேர்ந்துவிடும். ஒருவர் முதலாளியாக இருந்தால் கூட, சரியாகப் போகாத ஒரு தொழிலில் இருந்து மற்றொரு தொழிலுக்கு சரியான நேரத்தில் மாறிவிட்டால் அதன்மூலம் பெரும்பணத்தைப் பார்க்க முடியும். ஒரு வேலைக்குப் போகின்றவராக இந்தவகை மாற்றத்தைச் செய்துகொள்வது என்பது கொஞ்சம் சிரமமான விஷயமே. இருந்தாலும் வேலை பார்க்கும் சிலர்கூட பல்வேறு தொழில்களுக்கு மாறி வெற்றிபெற்றுள்ளதை உங்களுடைய அக்கம்பத்தில் இருப்பவர்களை உற்றுப்பார்த்தால் நீங்களே கண்டறிய முடியும்.</p>
<p class="content"><img alt="" align="right" width="200" height="296" src="http://cdnw.vikatan.com/nanayam/2014/05/zjblzt/images/p80a.jpg">தொழிலோ/வேலையோ பத்து முதல் பதினைந்து வருட காலத்தில் மட்டுமே கணிசமான பணத்தைச் சேர்க்க முடியும். முதல் ஐந்து வருடம் நம்மை நிலைநிறுத்திக்கொள்ளவும், அடுத்த ஐந்துவருடம் கணிசமான லாபம் பார்க்கவும், கடைசி ஐந்துவருடம் சூப்பர் லாபம் பார்க்கவும் முடியலாம். நாம் வாழும் வாழ்க்கையில் நம் கையில் இருக்கும் 45 வருடத்தில் இந்தப் பதினைந்து வருடம் எந்த இடத்தில் இருக்கின்றது என்பதுதான் சஸ்பென்ஸே. சிலருக்கு 25 வயதிலேயே இந்தப் பதினைந்து வருடம் ஆரம்பிக்கலாம். சிலருக்கு 40 வயதில் ஆரம்பிக்கலாம். சிலருக்கு ஐம்பது வயதில்கூட ஆரம்பிக்கலாம். சிலர் இரண்டு மூன்று தொழில்களில் தோல்வியுற்ற பின்னர்கூட இந்த கோல்டன் வருடங்களைச் சந்திக்கலாம்.</p>
<p class="content">பெரிய நிறுவனங்களெல்லாம் காலம் காலமாய் இருந்து கொழித்துக்கொண்டு இருக்கின்றதே என்ற எதிர்கேள்வியை நீங்கள் கேட்கலாம். பெரிய நிறுவனங்களை நிறுவி நடத்துபவர்கள் இன்ஸ்டிட்யூஷன் பில்டர்கள். அவர்களுடைய எண்ணமும் செயலும் தனிநபர் சம்பாத்தியத்துக்கு முயலுவதைப் போன்றதாய் இருக்காது.</p>
<p class="content">நாம் தனிநபர் முன்னேற்றம் பற்றியே இந்தத் தொடர் முழுவதும் பேசிவருகின்றோம். பிசினஸ்மேன் என்பது வேறு. இன்ஸ்டிட்யூஷன் பில்டிங் என்பது வேறு என்பதை நீங்கள் இங்கே புரிந்துகொள்ள வேண்டும்.</p>
<p class="content">பிசினஸ்மேன் என்பவர் அன்றைக்கு லாபம் பார்க்கும் தொழிலை விரும்பிச் செய்வார். லாபம் இல்லை என்றால் அந்தத் தொழிலைவிட்டு வேறொரு தொழிலை நோக்கி ஓடுவார். ஆனால், இன்ஸ்டிட்யூஷன் பில்டரோ நீண்டநாள் பலன் கருதி தொழிலை தொடங்கி நடத்துபவராக இருப்பார். இடைப்பட்ட காலத்தில் நஷ்டமே வந்தாலும் புதிய முதலீடுகளைச்செய்து, செய்துகொண்டிருக்கும் தொழிலை காப்பாற்றி நடத்திச் சென்று வெற்றிகாண்பவராய் இருப்பார்.</p>
<p class="content">முதல் தலைமுறை இன்ஸ்டிட்யூஷன் பில்டர்கள் எல்லாருமே முதலில் பிசினஸ்மேனாக வாழ்க்கையை ஆரம்பித்து அதில் வந்த அபரிமித லாபத்தால் இன்ஸ்டிட்யூஷன் பில்டர்களாகும் அடுத்த நிலைக்குச் செல்கின்றார்கள். பணவளக் கலையில் நாம் தனிநபர் பணம் சேர்ப்பது சம்பந்தப்பட்ட விஷயங்களை மட்டுமே எக்ஸ்க்ளூஸிவ்வாகப் பார்த்தோம்.</p>
<p class="content">என்னதான் பணம் வாழ்வின் அத்தியாவசியம் என்றாலும், பணத்தை எதற்காகச் சம்பாதிக்கின்றோம் என்ற அடிப்படை கேள்வியினை நாம் அவ்வப்போது கேட்டுக்கொள்ள வேண்டும். நம்மால் சேர்க்கப்படும் பணம் நம்மை மகிழ்ச்சியுறச் செய்கின்றதா? இல்லை மகிழ்ச்சியைக் குறைக்கின்றதா? என்பதை அவ்வப்போது சீர்தூக்கிப் பார்த்துக்கொண்டேயிருக்க வேண்டும். வரும் பணம் மகிழ்ச்சியைக் குறைக்கின்றது என்றால், நாம் அங்கே ஒரு பிரேக் போட்டு ஏன் மகிழ்ச்சி குறைகின்றது என்று சிந்திக்க வேண்டும்.</p>
<p class="content">ஒரு மனிதன் மகிழ்ச்சியாக இருக்கின்றானா என்ற கேள்விக்குப் பதிலை எப்படி கண்டுபிடிப்பது? அவருடைய சம்பளத்தை வைத்தா? அவருடைய சொத்தின் மதிப்பை வைத்தா என்றால் இது எதுவுமேயில்லை என்கின்றார்கள் ஆய்வாளர்கள். ஒருவருடைய நட்பு மற்றும் உறவுகளை வைத்தே அவருடைய மகிழ்ச்சியின் அளவு என்பது நிர்ணயம் செய்யப்படுகின்றது என்கின்றனர். எத்தனை நண்பர்கள், எந்த அளவுக்கு குடும்பம் மற்றும் நண்பர்களிடத்தில் அந்நியோன்யமாக இருக்கின்றார், அக்கம்பக்கத்தில் இருப்பவர்கள் மற்றும் அலுவலகத்தில் அவருடன் வேலை பார்ப்பவர்கள் போன்றவரிடத்தில் இருக்கும் சுமூகமான உறவு போன்றவையே ஒருவருடைய மகிழ்ச்சியின் அளவை ஏறக்குறைய 70% வரையிலும் நிர்ணயம் செய்கின்றது என்கின்றன ஆய்வுகள்.</p>
<p class="content">மகிழ்ச்சி என்பது பலவகைகளில் நம்முடைய வாழ்க்கைக்கு உதவுகின்றது. மகிழ்ச்சியில்லாமல் இருக்கும் நபர்கள் அவர்கள் எதிர்கொள்ளும் எந்த ஒரு யூகிக்க முடியாத விஷயத்திலும் / செயலிலும் அந்தச் செயலின் முடிவு அவர்களுக்கு எதிராக இருக்கும் என்றே நினைக்கின்றார்கள் என்கின்றது ஆய்வுகள்.</p>
<p class="content"><img alt="" align="right" width="300" height="290" src="http://cdnw.vikatan.com/nanayam/2014/05/zjblzt/images/p81a.jpg">உதாரணத்துக்கு, ஒரு புதிய நபரை சந்திக்கின்றீர்கள். அவர் நல்லவரா, கெட்டவரா? என்று யூகிக்க முடியவில்லை. நீங்கள் மனமகிழ்ச்சியுடன் இருந்தீர்கள் என்றால் அவர் நல்லவராக இருப்பார் என்று யூகித்து அவருடன் நட்பு பாராட்டுவீர்கள். நீங்கள் மகிழ்ச்சியில்லாதவராக இருந்தீர்கள் என்றால் அவர் கெட்டவராக இருப்பார் என்று நினைத்து அவரைத் தவிர்ப்பீர்கள்.</p>
<p class="content">நீங்கள் ஒரு தொழில் துவங்குகின்றீர்களா? மகிழ்ச்சியாய் இருந்தால் வெற்றி பெரும் என்று நினைப்பீர்கள். இல்லாவிட்டால் தோல்வி பெறும் என்றே நினைத்து செயல்படுவீர்கள். அதே போல் மகிழ்ச்சியாய் இருப்பவர்கள் தோல்வியைச் சந்தித்தால் நாலு விஷயம் செய்யும்போது ஒரு தடவை தோல்வி வரத்தான் செய்யும் என்று நினைப்பார்கள். மகிழ்ச்சியில்லாதவர்களோ, இந்தத் தோல்வியைப்போல் இனி எல்லா விஷயத்திலும் நான் தோற்றுப்போவேன் என்று நினைப்பார்கள் என்று சொல்கின்றது ஆய்வுகள். எனவே, மகிழ்ச்சியாய் இருப்பது என்பது வாழ்க்கையில் மிகமிக முக்கியமான ஒன்றாகும்.</p>
<p class="content">அதேபோல் மகிழ்ச்சி குறித்த மற்றுமொரு ஆய்வில் பணம் இல்லை என்ற கவலையைவிட ஆட்கள் இல்லை என்ற கவலை ஒன்பது மடங்கு அதிகக் கவலையாய் இருக்கின்றது என்பதைக் கண்டறிந்துள்ளனர். எனவே, பணம் சம்பாதிக்கும் பாதையில் ஆட்களைத் தொலைத்துவிடாதீர்கள். ஆட்கள் இருந்து பணம் இல்லையென்றால்கூட சிக்கல் குறைவு. பணம் இருந்து ஆட்களே இல்லையென்றால் சிக்கல் மிகமிக அதிகம் என்பதைப் புரிந்துகொண்டு செயல்படுங்கள்.</p>
<p class="content">எங்கும் வெற்றி, எதிலும் வெற்றி என்ற நோக்கோடு செயல்படுவதையும் தவிருங்கள். இன்றிருக்கும் நிலையிலிருந்து முன்னேற வேண்டும் என்ற எண்ணத்தோடு செயல்படுவதே சாலச் சிறந்தது. எல்லாவற்றிலும் வெற்றி, எதிலும் முதல் இடம், முதன்மையான சம்பாத்தியம் என்ற எண்ணத்துடன் செயல்படாதீர்கள். இப்படிச் செயல்படுவதினாலும் மகிழ்ச்சி குறைய வாய்ப்புகள் அதிகம்.</p>
<p class="content">மாணவர்களுக்கு ஒரு கணக்கைக் கொடுத்து போடச்சொல்லி சீக்கிரம் முடிப்பவர்களில் சிலருக்கு பரிசு என்று சொன்னார்களாம் ஆய்வாளர்கள். முதலில் முடித்த மாணவரைத் தொடர்ந்து முடித்தவர்கள் நம்மால் முதலில் முடிக்க முடியவில்லையே என்ற கவலையில் இருந்தார்களாம். மெதுவாக முடித்தவர்களோ அவர்களுக்குப் பின்னால் முடிக்காமல் கணக்குப்போட்டவர்களைப் பார்த்து, அப்பாடி நான் எவ்வளவோ மேல் என்று நினைத்து மகிழ்ச்சியாக இருந்தார்களாம். இந்த நிலைதான் பணத்திலும் என்பதை மனத்தில்கொள்ளுங்கள்.</p>
<p class="content">ஏன் நாம் பணத்தைத் தேடுகின்றோம். மகிழ்ச்சியாக வாழ. அந்தப் பணத்தைத் தேடும் வழிமுறைகளிலோ அல்லது பணம் நம்மிடம் வந்துசேர்ந்த பின்னரோ மகிழ்ச்சியும் வந்து சேர்ந்துள்ளதா என்று பார்க்க வேண்டும்.</p>
<p class="content">மகிழ்ச்சி வராமல் பணம் மட்டுமே வந்ததென்றால் நாம் நினைத்ததை அடையவில்லை என்றுதானே அர்த்தம். எனவே, சந்தோஷமான பணக்காரராய் மாற இன்றிலிருந்தே முயலுங்கள். உங்கள் முயற்சி வெற்றிபெற என்னுடைய வாழ்த்துக்கள்!</p>
<p style="text-align: right">(நிறைவு பெற்றது)</p>
<p style="text-align: center"><span style="color: #0000ff"> மக்கள் கருத்து</span></p>
<p style="text-align: center"><span style="color: #ff0000">ஐ லவ் யூ  நாணயம் விகடன் </span></p>
<p class="content"><span style="color: #0000ff">சாமிநாதன், சென்னை. </span></p>
<p class="content"><img align="left" width="80" height="80" alt="" src="http://cdnw.vikatan.com/nanayam/2014/05/zjblzt/images/p83.jpg">''நாணயம் விடனின் முதல் இதழை பார்த்ததுமே நான் அதன் ரசிகனாகிப் போனேன். அன்றிலிருந்து இன்றுவரை திகட்டாத அறிவை நாணயம் விகடன் எனக்கு வழங்கி வருகிறது. எனக்கு வாழ்வு மீதான நம்பிக்கையை ஏற்படுத்தியதே நாணயம் விகடன்தான். பொருளாதார ரீதியான தெளிவுகளை, சேமிப்பு, முதலீடு குறித்த வழிகாட்டுதல்களை வழங்கி என்னை வாழ்வில் முன்னேறச் செய்துவருகிறது நாணயம் விகடன். முன்பெல்லாம் நாணயம் விகடன் 15 நாட்களுக்கு ஒருமுறைதான் வரும். அன்றெல்லாம் என் மனம் வாரம் ஒருமுறை நாணயம் விகடன் வராதா என்று ஏங்கியிருக்கிறது. காரணம், நாணயம் விகடன் ஏராளமான செய்திகளை தாங்கிவருவதுதான். நாணயம் விகடனில் வரும் பங்குச் சந்தை செய்திகளை வாரத்தின் முதல்நாளிலேயே வாசித்துவிட்டால் அதற்கடுத்த நாட்களில் திருப்தியாக பங்குச் சந்தையில் முதலீடு செய்யமுடியும்.'</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நிதியை மதியால் வெல்வோம்! </div>
<div class="subtitle1">ஸ்ரீதரன், தலைமை இன்ஷூரன்ஸ் ஆலோசகர், ஃபண்டஸ் இந்தியா டாட்காம்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000">கா</span>சு, பணம்தான் நம் வாழ்க்கையை எப்படியெல்லாம் மாற்றிப்போட்டு விடுகிறது? பாலச்சந்திரனுக்கு இப்போது 60 வயது. 25 வயதில் வேலைக்குச் சேர்ந்தார். அரசு வேலை; எனவே, சம்பாத்தியத்துக்குக் குறைவில்லை. ஆனால், சிக்கனம், சேமிப்பை அவர் பெரிய விஷயமாக நினைக்க வில்லை. சினிமா, சுற்றுலா என இஷ்டப்படி வாழ்ந்தார். மகனின் கல்லூரிப் படிப்புக்கு கடன் வாங்கி, கஷ்டப்பட்டு அடைப்பதற்குள்  மகளின் கல்யாணமும் வந்தது. மீண்டும் கடன் வாங்கி, அதைக் கட்டி முடிப்பதற்குள் வேலையிலிருந்து ஓய்வும் பெற்றுவிட்டார். வேலையில் இருந்த காலத்தில் அவர் வாங்கிய கடன்களால் இன்னும் அவர் நிம்மதி இல்லாமல் இருக்கிறார்.  </p>
<p style="text-align: center"> <img alt="" width="600" height="245" src="http://cdnw.vikatan.com/nanayam/2014/05/zjblzt/images/p48.jpg"></p>
<p class="content">ஆனால், சிவராமன்  ரிட்டையர்டான பின்னும் எந்தக் கவலையும் இல்லாமல் இருக்கிறார். பாலச்சந்திரனைப் போல, 25 வயதில் தனியார் நிறுவனத்தில் வேலைக்குச் சேர்ந்தவர்தான் சிவராமனும். ஆனால், காசு விஷயத்தில் கெட்டி.</p>
<p class="content">கஞ்சனாக இல்லை என்றாலும், எந்தச் செலவையும் தேவை யென்றால் மட்டுமே செய்வார். நிகழ்காலத்திலேயே தனது</p>
<p class="content">எதிர்காலத்தைப் பற்றி யோசித்து, அதற்கான முதலீடுகளைச் செய்தார். குழந்தைகளின் படிப்பு, கல்யாணம், தனது ஓய்வுக்கால பென்ஷன் என ஒவ்வொரு விஷயத்துக்கும் தனக்குத் தெரிந்தவரையில் பணம் சேர்த்தார். இன்றைக்கு நிம்மதியாக இருக்கிறார்.</p>
<p class="content"><span style="color: #ff0000">நம் வாழ்க்கையில் எது <img alt="" align="right" width="100" height="113" src="http://cdnw.vikatan.com/nanayam/2014/05/zjblzt/images/p48a.jpg"></span></p>
<p class="content">செய்தாலும் அதைத் திட்டமிட்டுச் செய்தால், அந்தக் காரியம் சிறப்பாக முடியும் என்பார்கள். அந்தவகையில் நாம் குடும்ப நிதித் திட்ட மிடுதலின் முக்கியத்துவங் களையும் அதனால் ஏற்படும் நன்மைகளையும் பற்றி தெரிந்துகொண்டால், பாலச்சந்திரன்மாதிரி இல்லாமல், சிவராமன்மாதிரி நாம் இருக்கலாம். இதற்கு என்ன செய்யவேண்டும் என்பதைச் சொல்லத்தான் இந்தத் தொடர்.</p>
<p class="content"><span style="color: #ff0000">நிதித் திட்டமிடுதல் என்றால் என்ன? </span></p>
<p class="content">நிதித் திட்டமிடுதல் என்பது உங்களின் எதிர்காலத் தேவைகளை அறிந்து அதற்குண்டான பாதையை வகுத்து அதனை உறுதியாகவும், ஒழுக்கமாகவும் பின்பற்றி வெற்றி காண்பதே ஆகும். நிதித் திட்டமிடுதல், உங்கள் கட்டாயத் தேவைகளான குழந்தைகளின் கல்வி, திருமணம் மற்றும் உங்களின் ஓய்வுக்கால வருமானம், வீடு அல்லது கார் போன்ற சொத்துகளை வாங்குவதற்கு சரியான முறையில் திட்டமிட்டு உங்கள் இலக்குகளை அடைய வழி வகுக்குகிறது. உங்கள் நிதி ஆலோசகர் உங்களுடன் கலந்துரையாடி உங்கள் எதிர்கால இலக்குகளுக்குத் தேவையான பண மதிப்பீட்டை நிர்ணயம் செய்து, அதற்குத் தேவையான பணத்தை உங்கள் வருமானத்திலிருந்து ஒதுக்கிவைத்து உங்கள்  எதிர்கால இலக்குகளைப் பூர்த்திசெய்ய உதவுவார்.</p>
<p class="content">நிதித் திட்டத்தை உருவாக்கியபின் உங்களுடைய நிதி ஆலோசகர் முதலீட்டு திட்டங்களையும் வழங்குவார். இந்த முதலீட்டு பரிந்துரைகள் ஒவ்வொருவரின் தேவைகளுக் கேற்ப மாறுபடும்.</p>
<p class="content">நிதித் திட்டமிடுதலின் முதல்படி, உங்களின் தற்போதைய நிதி நிலைமையை அறிந்துகொள்வது மட்டுமல் லாமல் உங்கள் இலக்குகளையும் திட்டமிடுவதாகும். உங்கள் ஆரோக்கியமான நிதி நிலைமைக்கு கீழ்க்கண்ட மூன்று விஷயங்களைக் கவனிப்பது அவசியம்.</p>
<p class="content">1. கடன்-வருமான விகிதம்.</p>
<p class="content">2. சேமிப்பு- வருமான விகிதம்.</p>
<p class="content">3. எதிர்பாராத மற்றும் அவசர செலவுகளுக்கான தொகை.</p>
<p class="content">இவற்றைக் கொஞ்சம் விரிவாகப் பார்ப்போம்.</p>
<p class="content"><span style="color: #0000ff">கடன்- வருமான விகிதம்!</span></p>
<p class="content"><span style="color: #ff0000">ஃபார்முலா: </span></p>
<p class="content">கடன் - வருமான விகிதம் = (மொத்த கடன் பொறுப்புகள் (மாதத் தவணை) / மாத வருமானம்)X100</p>
<p class="content">பொதுவாக, உங்கள் மாதாந்திர கடன் தவணைத் தொகை, உங்கள் மொத்த வருமானத்தில் இருந்து 40-50% இருக்குமாறு பார்த்துக்கொள்வது  நல்லது. எந்தக் காரணத்தைக்கொண்டும் கடனானது இந்த அளவைத் தாண்டக்கூடாது.</p>
<p class="content">உதாரணமாக, உங்கள் வருமானம் ஒரு மாதத்துக்கு ரூ.80 ஆயிரம் எனில், உங்கள் மொத்த கடன் பொறுப்புகள் (EMI) ரூ.40 ஆயிரத்துக்கு மிகாமல் இருப்பது ஆரோக்கியமான நிதி நிலைமைக்கு வழிவகுக்கும்.கடன்கள் அதிக வட்டிக்கு வாங்கப்படுவதால், திரும்பச் செலுத்துவதில் தாமதம் ஏற்பட்டு, மேலும் வட்டி மற்றும் இதர கட்டணங்கள் கட்டவேண்டிய நிலமைக்குச் சென்றுவிடும்.</p>
<p class="content"><span style="color: #ff0000">சேமிப்பு - வருமான விகிதம்! </span></p>
<p class="content">ஃபார்முலா: சேமிப்பு - வருமான விகிதம் = (மாத சேமிப்பு / மாத வருமானம்)X100</p>
<p class="content">பொதுவாக, மாத வருமானத்தில் 20%க்கும் அதிகமாகச் சேமிப்பது, சிறப்பான</p>
<p class="content">எதிர்காலத் தேவைகளைப் பூர்த்தி செய்வதற்கான ஓர் எளிய வழிமுறையாகும். தேவையற்ற செலவுகளைக் கட்டுப்படுத்துவதன் மூலம் நீங்கள் சேமிப்பை அதிகரிக்க முடியும்.</p>
<p class="content">உதாரணமாக, உங்கள் மாத வருமானம் ரூ.80,000-ஆக இருப்பின், குறைந்தபட்சமாக ரூ.16,000 சேமிப்பது மிகவும் அவசியம்.</p>
<p class="content">மாத வருமானம் எவ்வளவாக இருந்தாலும் 20 சதவிகிதத் தொகையைச் சேமித்தால்தான் உங்கள்</p>
<p class="content">எதிர்கால வாழ்க்கை வளமானதாக அமையும்.</p>
<p class="content"><span style="color: #ff0000">எதிர்பாராத மற்றும் அவசர செலவுகள்! </span></p>
<p class="content">பொதுவாக, அதிகமானவர் கள் தனியார் நிறுவனங்களில் வேலை செய்வதால், அவர்களுக்கு அடிக்கடி வேலைமாற்றம் மற்றும் வேலை இழப்பு என்பது தவிர்க்க முடியாதது. இதனைச் சமாளிக்க ஒவ்வொருவரும் குறைந்தபட்சம் 6 - 24 மாதங்களுக்கு உண்டான செலவுகளுக்கான தொகையை ஒதுக்கிவைப்பது மிகவும் நல்லது.</p>
<p class="content">இதில் உங்கள் மாதக் கடன் தவணை, மாத செலவுகள் மற்றும் காப்பீட்டு பிரீமியம் போன்றவை அடங்கும்.</p>
<p class="content">மேலே கூறிய மூன்று வழிமுறைகள், நீங்கள் ஓர் ஆரோக்கியமான நிதி நிலைமையை அடைய உதவும். </p>
<p style="text-align: right">(திட்டமிடுவோம்)</p>
<p class="content"><span style="color: #ff0000">''மாதம் ரூ.12,000 முதலீடு செய்கிறேன்!'' </span></p>
<p class="content"><span style="color: #0000ff">தெட்சிணாமூர்த்தி, சென்னை. </span></p>
<p class="content"><img alt="" align="left" width="180" height="119" src="http://cdnw.vikatan.com/nanayam/2014/05/zjblzt/images/p48b.jpg">நாணயம் விகடன் மூலம் கிடைத்த நிதி ஆலோசனையால் எங்களுக்கு நிதி நிர்வாகத்தில் தெளிவு கிடைத்தது. இன்ஷூரன்ஸின் முக்கியத்துவத்தை நிதி ஆலோசகர் விளக்கமாகத் தந்திருந்தார். அவர் சொன்னதுபோலவே, டேர்ம் மற்றும் ஹெல்த் இன்ஷூரன்ஸ்களை போதுமான அளவுக்கு எடுத்துவைத்திருக்கிறோம். நகைக் கடனை முடித்தபிறகு சேமிப்பை அதிகப்படுத்தச் சொன்னார். அவர் காட்டிய முதலீட்டு வழியில் மாதம் 12,000 ரூபாயை எதிர்காலத் தேவைகளுக்காக முதலீடு செய்து வருகிறேன்.</p>
<p class="content"><span style="color: #ff0000">''நம்பிக்கை அதிகரித்திருக்கிறது!'' </span></p>
<p class="content"><span style="color: #0000ff">முருகேசன், திருச்சி. </span></p>
<p class="content">''நிதி ஆலோசனை பெறுவதற்குமுன் குடும்பத்தின் வரவு செலவு கணக்கை நான் சரியாக<img alt="" align="right" width="180" height="127" src="http://cdnw.vikatan.com/nanayam/2014/05/zjblzt/images/p48c.jpg"> பராமரிக்கமாட்டேன். ஆனால், இப்போது எனது வழிகாட்டுதலில் என் மனைவி அதை முறையாகச் செய்துவருகிறார். சொத்துக்களை விற்கும் மனநிலையில் இருந்த என்னை மாற்றி, பிற்காலத்தின் அதன் முக்கியத்துவத்தை உணர்த்தியது நிதித் திட்டமிட்டல்தான். 'குழந்தைகளின் எதிர்கால கல்விச் செலவுக்கு என்ன செய்யப்போகிறோமோ’ என்று தத்தளித்த நேரத்தில் சரியான முதலீட்டு முறைகளை நிதித் திட்டமிடலின் மூலம்தான் பெற்றேன். இப்போது எதிர்காலம் மீதான நம்பிக்கை எனக்குள் அதிகரித்திருப்பதை உணர்கிறேன்.''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">எந்தத் திட்டம் ஏற்றது?</div>
<div class="subtitle1">பத்து ஆண்டுகள்... மாதம் ரூ500 </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000">எனக்கு 27 வயது ஆகிறது. இன்னும் திருமணம் ஆகவில்லை. மாதம் 500 ரூபாய் மியூச்சுவல் ஃபண்டில் அடுத்த பத்து ஆண்டுகளுக்கு முதலீடு செய்யலாம் என நினைக்கிறேன். எனக்கான முதலீட்டுத் திட்டத்தைக் கூறவும். </span></p>
<p class="content">மைதிலி, திருப்பூர்.</p>
<p class="content">ஸ்ரீதேவி, நிதி ஆலோசகர்.</p>
<p class="content">''நீங்கள் முதன்முறையாக மியூச்சுவல் ஃபண்ட் திட்டங்களில் முதலீடு செய்ய இருப்பதால், பேலன்ஸ்டு ஃபண்டான ஹெச்டிஎஃப்சி புரூடென்ஸ் ஃபண்டில் முதலீடு செய்யலாம். சற்று ரிஸ்க் எடுக்க தயங்குபவர்கள் லார்ஜ் கேப் ஃபண்டான ஃப்ராங்க்ளின் இந்தியா புளூசிப் ஃபண்டில் முதலீடு செய்யலாம்.</p>
<p class="content">இந்த இரண்டு ஃபண்டுகளும் நீண்டகாலத்தில் மிகச் சிறப்பாகச் செயல்பட்டுள்ளது.''</p>
<p style="text-align: center"><img alt="" width="294" height="394" src="http://cdnw.vikatan.com/nanayam/2014/05/zjblzt/images/p67a.jpg"></p>
<p class="content"><span style="color: #ff0000">?என்னிடம் ரூ.10 லட்சம் உள்ளது. இதை முதலீடு செய்து மாதம் ரூ.10 ஆயிரம் வருமானம் கிடைக்கும்  முதலீட்டுத் திட்டங்களைக் கூறவும்.  அதிக ரிஸ்க் இல்லாத திட்டங்களைச் சொல்லவும். </span> </p>
<p class="content">கணேஷ், புதுச்சேரி.</p>
<p class="content">கே.ராமலிங்கம், இயக்குநர், ஹோலிஸ்டிக் இன்வெஸ்ட்மென்ட் பிளானர்ஸ்.</p>
<p class="content">''உங்கள் முதலீட்டின் மூலமாக மாதம் ரூ.10 ஆயிரம் வருமானம் கிடைக்க வேண்டுமெனில்,  12% வருமானம் தரக்கூடிய திட்டங்களில் முதலீடு செய்ய வேண்டும்.  ரிஸ்க் குறைவாக உள்ள மன்த்லி இன்கம் பிளான் திட்டங்களில் முதலீடு செய்தால், நீண்டகாலத்தில் 10 - 12% வரை வருமானம் வர வாய்ப்புண்டு.<img alt="" align="right" width="120" height="350" src="http://cdnw.vikatan.com/nanayam/2014/05/zjblzt/images/p67b.jpg"></p>
<p class="content">ஆனால், குறைந்தபட்சம்</p>
<p class="content">5 வருடம் முதலீட்டை தொடர வேண்டும். ஒரு குறிப்பிட்ட தொகையை முதலீடு செய்துவிட்டு, எஸ்.டபிள்யூ.பி மூலம் ஒவ்வொரு மாதமும் தேவைப்படும் தொகையை எடுத்துக்கொள்ளலாம்.''</p>
<p class="content"><span style="color: #ff0000">?சென்னையில் எனக்கு சொந்தமான இரண்டு வீடுகளை சமீபத்தில் விற்றேன். அதில் ஒரு வீட்டை அரசின் வழிகாட்டி மதிப்பைவிடக் குறைவாகவும், மற்றொரு வீட்டை அரசின் வழிகாட்டி மதிப்பைவிடக் கூடுதலாகவும் விற்பனை செய்தேன். அரசின் மதிப்பைவிடக் குறைவாக விற்பனை செய்த வீட்டுக்கு அரசின் மதிப்பில்தான் பத்திரப்பதிவு செய்தோம். இதற்கு மூலதன ஆதாய வரியைக் கணக்கிடுவது எப்படி?</span></p>
<p class="content">ராஜசேகர், சென்னை.</p>
<p class="content">என்.எஸ்.ஸ்ரீனிவாசன், ஆடிட்டர்.</p>
<p class="content">''உங்களுடைய ஒரு வீட்டை அரசின் வழிகாட்டி மதிப்பைவிடக் குறைவாக விற்பனை செய்துள்ளீர்கள். மாநில அரசின் வழிகாட்டி மதிப்புக்கு இணையாக முத்திரைத்தாள் கட்டணத்தை பத்திரப் பதிவுத்துறை வசூல் செய்யும். எனவே, வழிகாட்டி மதிப்புக்குதான் விற்பனை செய்த வீட்டின் மூலதன ஆதாய வரியைக் கணக்கிட வேண்டும்.</p>
<p class="content">இதை ஏற்றுக்கொள்ள முடியவில்லை என்றாலும், இதிலிருந்து தப்பிக்க வழியில்லை. உண்மையான விற்பனை மதிப்பு, வழிகாட்டி மதிப்புக்கிடையே உள்ள வித்தியாசம் மிகவும் கணிசமானதாக இருந்தால், நீங்கள் உண்மையான விற்பனை மதிப்புக்கு மூலதன ஆதாய வரியைக் கணக்கிட்டு வருமான வரித் தாக்கல் செய்யலாம்.</p>
<p class="content">மேலும், வருமான வரித்துறையில் உள்ள அதிகாரி நீங்கள் சொத்து விற்பனை செய்த தேதியில் சொத்தின் சந்தை மதிப்பு என்ன, அந்த மதிப்பு அரசின் வழிகாட்டி மதிப்பைவிடக் குறைவாக உள்ளதா என்பதைப் பார்ப்பார். எனவே, நீங்கள் வருமான வரித்துறை அதிகாரிகளிடம் நிலைமையை விளக்கி கோரிக்கை வைக்கலாம்.</p>
<p class="content">அதன்பிறகு மதிப்பீட்டுத் துறை அதிகாரிகள் மீண்டும் மதிப்பீடு செய்வார்கள். அப்போதும் உங்களின் சொத்து மதிப்பு அரசின் வழிகாட்டி மதிப்பைவிடக் குறைவாக இருந்தால், அதிகாரிகள் நிர்ணயித்த சொத்து மதிப்பைவிடக் குறைவாக உள்ளது என நடைமுறையை முடிப்பார்கள். அதற்கு ஏற்றவாறு மூலதன ஆதாய வரியும் கணக்கிடப்படும். இதுமாதிரியான தருணங்களில் ஆடிட்டரின் உதவியுடன் இவற்றைக் கையாளுவது அவசியம்.Ó</p>
<p class="content"><span style="color: #ff0000">?ஹெச்.டி.ஐ.எல் பங்கை ரூ.188-க்கு வாங்கினேன். தற்போது அந்தப் பங்கு ரூ.80-க்கு வர்த்தகமாகி வருகிறது. இந்தப் பங்கின் விலை  உயருமா, என்ன செய்யலாம்?</span></p>
<p class="content">ராஜவேல், தஞ்சாவூர்.<img alt="" align="right" width="120" height="355" src="http://cdnw.vikatan.com/nanayam/2014/05/zjblzt/images/p67c.jpg"></p>
<p class="content">ஆர்.சுபாஷ், இயக்குநர், டி.ராம் ஃபைனான்ஷியல் சர்வீசஸ்.</p>
<p class="content">''இந்தப் பங்கின் பீட்டா அதிகமாக இருப்பதால் அதிக ரிஸ்க் கொண்டதாக உள்ளது. எனவே, தற்போதைய விலையில் இந்தப் பங்கை விற்பனை செய்வது நல்லது.</p>
<p class="content">இதற்குப் பதிலாக ஐ.சி.ஐ.சி.ஐ பேங்க், டி.சி.எஸ், டாடா மோட்டார்ஸ்,</p>
<p class="content">என்.டி.பி.சி ஆகிய பங்குகளில் முதலீடு செய்யலாம். முதலீடு செய்து இரண்டு வருடம் காத்திருந்தால், ஹெச்.டி.ஐ.எல் பங்கின் மூலம் ஏற்பட்ட நஷ்டத்தை ஈடுசெய்துவிடலாம்.''</p>
<p class="content"><span style="color: #ff0000">?கடந்த நான்கு வருடமாக டீமேட் கணக்கில் எந்தவிதமான டிரேடிங்கும் செய்யவில்லை. ஆண்டு பராமரிப்புக் கட்டணத்தையும் செலுத்தாமல் இருந்தேன். தற்போது அந்தக் கட்டணத்தைச் செலுத்துமாறு கூறுகிறார்கள். இதற்கு நான் என்ன செய்யவேண்டும்?</span></p>
<p class="content">ரவிச்சந்திரன், சேலம்.</p>
<p class="content">ஏ.ஆர்.வாசுதேவன்,</p>
<p class="content">மேலாளர், சி.டி.எஸ்.எல்.</p>
<p class="content">''ஆண்டு பராமரிப்புக் கட்டணம் என்பது நீங்கள் டீமேட் கணக்கு வைத்திருக்கும் நிறுவனத்துக்குச்  செலுத்தும் தொகை. அந்தக் கணக்கில் டிரேடிங் செய்தாலும், செய்யாவிட்டாலும் பராமரிப்புத் தொகையைக் கட்டாயம் செலுத்த வேண்டும்.</p>
<p class="content">உங்களுக்கு ஏதாவது சலுகை அளிக்கப்படும்பட்சத்தில் அதுதொடர்பான முடிவை நீங்கள் கணக்கு வைத்திருக்கும் நிறுவனமே எடுக்க முடியும்!''</p>
<p class="content"><span style="color: #ff0000">?எனக்கு 24 வயதாகிறது. என் ஓய்வுக்காலத் தேவைகளுக்காக மாதம் ரூ.1,000 முதலீடு செய்யலாம் எனத் திட்டமிட்டுள்ளேன். எனக்கேற்ற திட்டங்களைக் கூறவும்.</span></p>
<p class="content">விவேக், கோவை.</p>
<p class="content">எஸ்.பாரதிதாசன், நிதி ஆலோசகர்.</p>
<p class="content">''இளம் வயதில் உங்கள் ஓய்வுக் காலத்துக்காக சேமிக்க ஆரம்பிப்பது புத்திசாலித்தனமான முடிவு.  டைவர்சிஃபைட் ஈக்விட்டி மியூச்சுவல் ஃபண்ட் உங்களுக்கு ஏற்றதாக இருக்கும். இதன்மூலமாக உங்களின் இலக்கை எளிதாக அடைந்துவிட முடியும்.</p>
<p class="content">பிர்லா சன் லைஃப் ஃப்ரன்ட்லைன் ஈக்விட்டி ஃபண்ட், ஐ.சி.ஐ.சி.ஐ புரூடென்ஷியல் ஃபோகஸ் புளூசிப் ஈக்விட்டி ஃபண்ட், ஹெச்.டி.எஃப்.சி டாப் 200 ஆகியவற்றில் முதலீடு செய்யலாம்.</p>
<p class="content">மேலும், 12% வருமானம் தர வாய்ப்புள்ள ஃபண்டில் மாதம் ரூ.1,000 என 34 வருடத்துக்கு முதலீடு செய்யும்போது உங்களின் 58-வது வயதில் 57 லட்சம் ரூபாய் கிடைக்க வாய்ப்புள்ளது.</p>
<p class="content">குறைந்தபட்ச  வருமானம் கிடைக்கும் ஃபிக்ஸட் டெபாசிட்டில் முதலீடு செய்வதன்மூலமாக மாதம் சுமார் ரூ.30 ஆயிரத்துக்குமேல் வருமானம் கிடைக்கும்.''</p>
<p class="content"><span style="color: #ff0000">கேள்விகளை அனுப்புகிறவர்கள் தங்கள் செல்போன் எண்ணையும் குறிப்பிடவும். </span></p>
<p class="content"> </p>
<p style="text-align: center">அனுப்ப வேண்டிய முகவரி:  கேள்வி-பதில் பகுதி, நாணயம் விகடன்,</p>
<p style="text-align: center">757, அண்ணாசாலை, சென்னை-2.  <a href="mailto:nav@vikatan.com">nav@vikatan.com</a></p>
<p class="content"><span style="color: #ff0000">போன் மூலமாகவும் கேள்வி கேட்கலாம்! </span></p>
<p class="content">இனி நீங்கள் போன் மூலமாகவும் கேள்விகளை பதிவு செய்யலாம். அதற்கு 044 66802920 என்ற எண்ணுக்கு டயல் செய்யுங்கள். கணினி குரல் வழி காட்டும்; அதன்படி உங்கள் குரலிலேயே கேள்விகளை பதிவு செய்யுங்கள்.</p>
<p class="content">எதிர்முனையில் உங்களுடன் உரையாட யாரும் இருக்க மாட்டார்கள். எனவே, அந்த ஒரு நிமிடம் முழுக்க முழுக்க உங்களுக்கே!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கமாடிட்டி - (மெட்டல் - ஆயில்) </div>
<div class="subtitle1">சே.புகழரசி </div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"> <span style="color: #800080">காப்பர்: </span></p>
<p class="content">கடந்த வாரம் காப்பர் கான்ட்ராக்ட் முடிவடைந்ததை யடுத்து டிரேடர்கள் தங்களது கையில் இருக்கும் ஆர்டர்களை விற்றதாலும், மேலும் காப்பரை அதிக அளவு உபயோகப்படுத்தும் சீனாவில் பொருளாதாரம் தொடர்ந்து மந்தநிலையிலேயே இருப்பதாலும், காப்பரின் விலை குறைந்தே வர்த்தகமானது. மேலும், தற்போது ஓவர் சோல்டு லெவலில் இருப்பதால், இந்த லெவலில் காப்பரை வாங்கலாம்.</p>
<p class="content"><strong>பரிந்துரை:</strong> நீண்டகாலநோக்கில் வாங்கலாம். ரூ.405 - 409 லெவலில் வாங்கலாம். இலக்கு விலை- ரூ.414 - 420. கட்டாய ஸ்டாப்லாஸ்- ரூ. 401 - 402.</p>
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav99d.jpg"></p>
<p style="text-align: center"><span style="color: #800080">அலுமினியம் </span></p>
<p class="content">அலுமினியமும் தற்போது ஓவர் சோல்டு லெவலில் இருப்பதால் வாங்கலாம்.</p>
<p class="content"><strong>பரிந்துரை: </strong>நீண்ட காலநோக்கில் வாங்கலாம். ரூ.104-107 லெவலில் வாங்கலாம். இலக்குவிலை- ரூ.109-114. ஸ்டாப்லாஸ்- ரூ.102.</p>
<p style="text-align: center"><span style="color: #800080">ஜிங்க் </span></p>
<p class="content"><img alt="" align="left" width="140" height="211" src="http://cdnw.vikatan.com/nanayam/2014/05/zjblzt/images/nav99c.jpg">ஜிங்கை தற்போதுள்ள லெவலில் வாங்கக்கூடாது.  குறைந்த லெவலில் வாங்கலாம். தற்போது ரூ.122 நிலையில் உள்ளது. இது ரூ.118 என்ற லெவலுக்கு வரும்போது வாங்கலாம். ரூ.121 என்ற லெவலில் விற்றுவிட வேண்டும். இதற்கு ஸ்டாப்லாஸாக ரூ.116-ஐ வைத்துக்கொள்ளலாம்.</p>
<p style="text-align: center"><span style="color: #800080">லெட் </span></p>
<p class="content">லெட்டை தற்போதுள்ள லெவலில் வர்த்தகம் செய்யாமல் இருப்பது நல்லது. இதேபோல், நிக்கலிலும் வர்த்தகம் செய்யாமல் இருப்பது நல்லது. ஏனெனில், இந்தோனேஷியாவில் ஏற்றுமதியைத் தடைசெய்ததை யடுத்து, நிக்கல் விலை சுமார் ரூ.880 லெவலில் இருந்து, ரூ.1050 வரை சென்றது. ஆக, நிக்கலை தற்போது வாங்காமல் இருப்பது நல்லது. அதேசமயம், விற்காமலும் இருப்பது நல்லது.</p>
<p style="text-align: center"><span style="color: #800080">தங்கம்! </span></p>
<p class="content">தொடர்ந்து தங்கத்தின் விலையானது கடந்த வாரம் குறைந்தே வர்த்தகமானது. காரணம், அமெரிக்காவின் மிகப் பெரிய கோல்டு இ.டி.எஃப்-ஆன எஸ்.பி.டி.ஆர் கோல்டு இ.டி.எஃப்-பில் புதிய வெளியேற்றம் அதிகரித்ததே. தொடர்ந்து அமெரிக்காவில் இருந்து வெளியாகிவரும் பொருளாதாரம் சார்ந்த குறியீடுகள் சாதகமாக வந்துகொண் டிருப்பதையடுத்து, ஃபெடரல் வங்கி மாதாமாதம் வாங்கும் கடன் பத்திர அளவை குறைக்கலாம் என்று தெரிகிறது. குறிப்பாக, நுகர்வோருக்கான செலவு குறித்த குறியீடு கடந்த நான்கரை ஆண்டுகளில் இல்லாத அளவுக்கு கடந்த மார்ச் மாதத்தில் அதிகரித்துள்ளது.</p>
<p class="content">மேலும், முக்கிய நுகர்வோரான சீனாவிலும் தொடர்ந்து பொருளாதாரம் மந்தநிலையில் இருந்து வருவதையடுத்து, தங்கத்தின் தேவையும் தொடர்ந்து குறைந்தே உள்ளது. இந்திய ரூபாயின் மதிப்பும் தொடர்ந்து வலுவடைந்த வண்ணம் இருப்பதால், இதனால் வரும்வாரத்தில் தங்கத்தின் விலையானது குறையவே வாய்ப்புகள் அதிகம்.</p>
<p style="text-align: center"><img alt="" width="600" height="264" src="http://cdnw.vikatan.com/nanayam/2014/05/zjblzt/images/nav99b.jpg"></p>
<p style="text-align: center"><span style="color: #800080">கச்சா எண்ணெய்! </span></p>
<p style="text-align: left">அமெரிக்காவில் கச்சா எண்ணெய் இருப்பு குறித்த குறியீடு கடந்த வாரம் வெளியானது. இதன்படி, அமெரிக்காவில் கச்சா எண்ணெய் இருப்பு இதுவரை இல்லாத அளவு அதிகரித் திருக்கிறது.</p>
<p class="content">மேலும், லிபியாவில் தற்போது ஏற்றுமதியும் அதிகரித்துள்ளது. சர்வதேச அளவில் இரண்டாவது முக்கிய நுகர்வோரான சீனாவில் தொழில் துறை  ஏற்றுமதி ஆர்டர் குறைந்துள்ளது. அதிகளவிலான இருப்பு மற்றும் லிபியா ஏற்றுமதி அதிகரிப்பு போன்ற காரணங்களால் வரும் வாரத்தில் கச்சா எண்ணெய் விலை குறைய வாய்ப்புகள் அதிகம்.</p>
<p style="text-align: center"><img width="372" height="154" alt="" src="http://cdnw.vikatan.com/nanayam/2014/05/zjblzt/images/nav99f.jpg"></p>
<p style="text-align: center"><span style="color: #800080">இயற்கை எரிவாயு! </span></p>
<p class="content">இயற்கை எரிவாயு இருப்பு எதிர்பார்க்கப் பட்டதைவிட அதிகரித்ததையடுத்து, கடந்த வாரம் இயற்கை எரிவாயு விலைகுறைந்தே வர்த்தகமானது. மேலும், அமெரிக்காவில் அடுத்த 15 நாட்களுக்கு மிதமான தட்பவெட்ப நிலை இருக்கும் என்பதால், இயற்கை எரிவாயுவுக்கான தேவை குறையும் என எதிர்பார்க்கப்படுகிறது.</p>
<p style="text-align: center"><img alt="" width="600" height="222" src="http://cdnw.vikatan.com/nanayam/2014/05/zjblzt/images/nav99a.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அக்ரி கமாடிட்டி! </div>
<div class="subtitle1">சே.புகழரசி </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #800080">சோயாபீன்! (Soybean) </span></p>
<p class="content">''வரத்துக் குறைவு, தேவை காரணமாக சோயாபீனின் விலை கடந்த மூன்று வருடங் களில் இல்லாத அளவுக்கு உயர்ந்து ரூ.4,858 லெவலில் வர்த்தகமாகி வருகிறது. சோயாபீன் முக்கிய உற்பத்தி மாநிலங்களான மத்தியப் பிரதேசம், மஹாராஷ்ட்ரா, ராஜஸ்தான் போன்ற மாநிலங்களில் நடப்பு ஆண்டில் உற்பத்தி குறையும்.</p>
<p class="content">இதனால் மொத்த உற்பத்தி, கடந்த ஆண்டைவிட நடப்பாண்டில் குறையும் என்று எதிர்பார்க்கப்படு கிறது.  </p>
<p class="content">மேலும், தற்போது சந்தை களுக்கு தினசரி வரத்தாக சுமார் 2 லட்சம் பைகள் உள்ளது. சர்வதேச அளவில் சோயாபீன் உற்பத்தி செய்யும் முக்கிய உற்பத்தி நாடான அமெரிக்காவிலும் உற்பத்தி குறையும் என்று எதிர்பார்க்கப்படுகிறது. சோயா மீல், சோயா ஆயில் தேவை அதிகரிக்கும்பட்சத்தில் அது சோயாபீன் விலையில் எதிரொலிக்கலாம்.</p>
<p class="content">தவிர, அண்மையில் இந்திய வானிலை மையம் வெளியிட்டுள்ள அறிக்கையின் படி, எல்நினோவால் உற்பத்தி பாதிப்படையலாம் என்றும் தெரிகிறது.</p>
<p style="text-align: center"><img alt="" src="http://cdnw.vikatan.com/nanayam/2014/05/zjblzt/images/nav102a.jpg"></p>
<p class="content">இதையடுத்து வரும் வாரத்தில் சோயாபீன் விலை அதிகரிக்க வாய்ப்புகள் அதிகம். ரெசிஸ்டன்ஸ் லெவல் - ரூ.4,860 - 5,000. சப்போர்ட் லெவல் - ரூ.4,710 - 4,630.''</p>
<p class="content"> <span style="color: #800080">ஜீரகம்! (Jeera) </span></p>
<p class="content">ஜீரகம் உற்பத்தி அதிகரித்த தால், கடந்தவாரத் தொடக்கத்தில் விலை குறைந்தே வர்த்த கமானது. எனினும், சர்வதேச அளவிலும், உள்நாட்டு தேவை யும் அதிகரித்ததன் காரணமாக வார இறுதியில் <img alt="" align="left" width="121" height="144" src="http://cdnw.vikatan.com/nanayam/2014/05/zjblzt/images/nav102b.jpg">விலை சற்று அதிகரித்து வர்த்தகமானது. இந்தியாவின் ஜீரகம் பயிரி டப்படும் பரப்பளவு  அதிகரித் திருந்தாலும், ஜீரகத்தை  ஏற்றுமதி செய்யும்  முக்கிய நாடுகளான துருக்கி மற்றும் சிரியாவில் நிலவிய போர் பதற்றத்தால் ஜீரகம் ஏற்றுமதி பாதிப்படைந்துள்ளது. இதனால்  ஏற்றுமதி ஆர்டர்கள் இந்தியாவுக்குக் கிடைக்க</p>
<p class="content">வாய்ப்புள்ளது. வரும் வாரத்தில் ஜீரகத்தின் விலை அதிகரிக்க வாய்ப்புள்ளது. அதேசமயம், அதிகப்படியான உற்பத்தி அதிக விலையேற்றத்தைத் தடுக்கலாம்.</p>
<p class="content"> <span style="color: #800080">மிளகு! (Pepper) </span></p>
<p class="content">மிளகு விலை உற்பத்தி குறைவு காரணமாக கடந்த வாரம் விலை அதிகரித்து வர்த்தகமானது. மேலும் சந்தை அறிக்கையின்படி, கடந்த பத்து ஆண்டிகளில் இல்லாத அளவு, இந்தப் பருவத்தில் மிளகு உற்பத்தி 40 சதவிகிதம் குறைந்துள்ளது.</p>
<p class="content">சர்வதேச அளவிலும் மிளகு உற்பத்தியில் முக்கியப் பங்கு வகிக்கும் வியட்நாமிலும் உற்பத்தி குறைந்துள்ளது. வியட்நாமில் எதிர்பார்த்ததைவிட 25,000 மிளகு உற்பத்தி குறையும் என்று சொல்லப்படுகிறது.  </p>
<p class="content">சர்வதேச சந்தையில் தேவையின் காரணமாக மிளகு விலை மேலும் அதிகரிக்கலாம் என்று எதிர்பார்க்கப்படுகிறது. வரும் வாரத்தில் மிளகின் விலை அதிகரிக்க வாய்ப்புள்ளது.</p>
<p style="text-align: center"><img alt="" width="600" height="212" src="http://cdnw.vikatan.com/nanayam/2014/05/zjblzt/images/nav102c.jpg"></p>
<p class="content"> <span style="color: #800080"><span style="color: #800080">ஏலக்காய்!</span> (Cardamom) </span></p>
<p class="content">வரத்துக் குறைவு, வானிலை குறித்த கவலைகள் காரண மாகவும் கடந்த வாரம் விலை சற்று அதிகரித்தே வர்த்தக மானது. கடந்த வியாழக்கிழமை, ஏலக்காய் ஏலமிடும் சந்தைக்கு மொத்த வரத்து 70 டன்களாக இருந்தது. ஸ்பாட் சந்தையில் அதிகபட்ச விலையாகக் கிலோவுக்கு ரூ.1,193 வரை வர்த்தகமாகியது. சராசரி விலை யாக கிலோவுக்கு ரூ.876 வரை வர்த்தகமானது. ஏப்ரல் 14-வுடன் முடிவடைந்த காலத்தில், இந்தியாவில் ஏலக்காய் ஏலமிடும் சந்தைகளில் 18,794.07 டன் ஏலமிடப்பட்டுள்ளதாகவும், இதன் சராசரி விலை 620 ரூபாயாக இருந்தது என்று மதிப்பிடப்பட்டுள்ளது. இதையடுத்து வரும் வாரத்தில் தேவை காரணமாக ஏலக்காய் விலை அதிகரிக்கலாம்.</p>
<p style="text-align: center"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மதிப்பிற்குரிய மனிதராய் மாறும் சூட்சுமங்கள்! </div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000">இ</span>ந்த வாரம் நாம் அறிமுகப் படுத்தும் புத்தகம் 'அட்மையர்டு - 21 வேய்ஸ் டு டபுள் யுவர் வேல்யூ’ எனும் மார்க் தாம்சன் மற்றும் போனிட்டா தாம்சன் என்ற இருவர் எழுதிய மதிப்பிற்குரிய நபராய் உங்களை நீங்கள் மாற்றிக்கொள்வது எப்படி என்பதைச் சொல்லும் புத்தகத்தை.</p>
<p class="content"> </p>
<p style="text-align: center"><img alt="" width="435" height="365" src="http://cdnw.vikatan.com/nanayam/2014/05/zjblzt/images/p77.jpg"></p>
<p class="content">'நான் என்னதான் உழைத்தாலும் என்னுடைய பாஸ் என்னை மதிப்பதில்லை. குடும்பத்துக்காக நான் ஓடி ஓடி உழைக்கிறேன்,  என் குடும்பத்தில் யார் என்னை மதிக்கிறார்கள்?’ என்று சொல்பவர்கள் பலர் நம்மிடையே இருக்கின்றனர். பார்த்த வேலைக்கும், உழைத்த உழைப்புக்கும், செய்கிற தியாகத்துக்கும் சரியானதொரு மரியாதையையும் பாராட்டையும் பெறுவது எப்படி என்று யாரும் யோசிப்பதில்லை. பொதுவாக, இந்தப் பாராட்டை யும் மதிப்பையும், நமக்கு யார் முக்கியமானவர்கள் என்று நினைக்கிறோமோ, அவர்களிடமிருந்து நாம் எதிர்பார்க்கின்றோம்.</p>
<p class="content">இதில் கொடுமை என்னவென்றால் யாரப்பா உன்னை மதிக்க வேண்டும்? யார் உனக்கு முக்கியமானவர்கள் என்று ஒரு கேள்வியை நம்மிடம் யாராவது கேட்டால் அதற்கான சரியான பதிலை நம்மில் பெரும் பாலானோருக்குச் சொல்லத் தெரியாது. நம் ஊரில் நாம் அடிக்கடி சொல்லும் நாலுபேர் என்பவர்களும்கூட இந்த முக்கிய மானவர்களின் பட்டியலில் இருக்கலாம். யார் நம்மை மதிக்க வேண்டும் என்றே நம்மால் அறுதி யிட்டுக் கூறமுடிவதில்லை.ஆனால், இந்த உலகத்தில் யாரும் என்னை மதிப்பதோ, பாராட்டுவதோ இல்லை என்று மட்டும் கேஷ§வலாகச் சொல்லித் திரிகிறோம்.</p>
<p class="content">இந்தப் புத்தகத்தின் ஆசிரியர் களான மார்க் மற்றும் போனிட்டா தாம்சன் என்ற இருவரும் முப்பது வருடத்துக்கும் மேலான கார்ப்பரேட் அனுபவம் கொண்டவர்கள். போட்டிகள் நிறைந்த இந்த உலகில் எப்படி மதிப்பும், மரியாதையும் மிக்க போற்றப்படும் நபராய் ஒவ்வொருவரும் தங்களை மாற்றிக்கொள்ள வேண்டும் என்பதை, ஆசிரியர்கள் தங்களுடைய அனுபவத்தில் கண்ட நிஜவாழ்க்கையில் செயல்படுத்தகூடிய 21  எளிமை யான யுக்திகளை இந்தப் புத்தகத்தில் விளக்கமாகச் சொல்லியுள்ளார்கள்.</p>
<p class="content">அமெரிக்கா முழுவதும் ஏறக்குறைய 1000 பேரிடம் நடத்தப்பட்ட ஒரு முழுமையான ஆய்வின்<img alt="" align="right" width="150" height="225" src="http://cdnw.vikatan.com/nanayam/2014/05/zjblzt/images/p77a.jpg"> முடிவில் ஆசிரியர்கள் கண்டறிந்து சொல்லும் பல விஷயங்கள் நம்மை ஆச்சர்யப்படுத்துவதாய் இருக்கிறது. 'எனக்கும், என் உழைப்புக்கும் மதிப்பில்லை’ என்று சொல்லும் நபர்களிடம் எல்லாம் ஆசிரியர்கள் கேட்ட ஒரு கேள்வி, 'உங்கள் மதிப்பை உயர்த்த உதவும் காரியங்களைச் செய்வதில் எவ்வளவு நேரம் செலவிடுகிறீர்கள்?’ என்பதுதான். இந்தக் கேள்விக்குப் பதிலும், 'குறிப்பிடும்படி நேரத்தை செலவிடுவதில்லை’ என்பதுதான். இப்படி யார் நமக்கு முக்கியமானவர் என்பதும் நமக்குத் தெரியவில்லை! நாம் மதிக்கப்படுவதற்கான விஷயங்களைச் செய்வதற்கு நேரமும் ஒதுக்குவதில்லை என்றிருந்தால், எப்படி நம்முடைய மதிப்பு கூடும் என்கின்றார்கள் ஆசிரியர்கள்.</p>
<p class="content">நீங்கள் முக்கியப் புள்ளியாகத் திகழ வேண்டும் எனில், நீங்கள் மதிக்கும் நபர்களின் கண் பார்வையில் எது மதிப்புமிக்கது என்று நீங்கள் புரிந்துகொள்ள வேண்டும். உங்கள் பார்வையில் மதிப்புள்ளது என்பது அவர்கள் பார்வையில் மதிப்புள்ளதாக இருக்கவேண்டும் என்ற கட்டாயம் ஏதுமில்லை. உங்களுக்கு மதிப்புமிக்கவர்கள் மதிப்பது எது என்று உங்களுக்குத் தெரியுமா என்று கேட்டதற்கு ஆசிரியர்களின் ஆய்வில் பங்குபெற்றவர்களில் பெரும்பாலானோர்கள் எங்களுக்குத் தெரியாது என்றார் களாம். நாம் செய்வதுதான் முக்கியமானது என்ற கற்பனையில் திளைப்பதால், நமக்கு மற்றவர்கள் மதிப்பது என்ன என்பது தெரியாமலேயே போய்விடுகின்றது.</p>
<p class="content">பெரும்பாலும் மனிதர்கள் மதிப்பது எதை என்று பட்டியலிட்டால் அவை பின்வருவன என்கின்றனர் ஆசிரியர்கள். புத்திக்கூர்மை, அக்கறை, கடின உழைப்பு, நம்பகத்தன்மை, நேர்மை மற்றும் தகுதியுடைமை போன்றவை தான் மதிக்கப்படுகிறது. இவற்றை செக்லிஸ்ட்டாக வைத்துக்கொண்டு உங்களுடைய ஒவ்வொரு அசைவிலும் இவை இருக்கிறதா என்று பார்த்துக் கொள்ளுங்கள் என்கிறார்கள் ஆசிரியர்கள். இதைப் புரிந்து கொள்வதன்மூலம் நீங்கள் உங்கள் மதிப்புமிக்கவர்கள் வாங்க விரும்புவதையே விற்க முடியும். இல்லாவிட்டால் நீங்கள் விற்பது ஒன்றாகவும், உங்கள் மதிப்புமிக்கவர்கள் வாங்க நினைப்பது ஒன்றாகவும் ஆகிவிடும். அதனாலேயே உங்கள் செயல்கள் எதுவுமே போணியாகாது என்கின்றனர்.</p>
<p class="content">பெரும்பாலானவர்கள் வெற்றி பெறுவதில் அவர்களுடைய பிரச்னைகளை விலாவாரி யாகப் புரிந்துவைத்திருப்பதைப் போல், வெற்றி என்றால் என்ன என்ற கேள்விக்கு அவர்களால் விலாவாரியாகப் புரிந்துகொள்ள முடிவதில்லை என்கின்றனர் ஆசிரியர்கள். இந்த நிலைக்குக் காரணம்,  நாம் எப்போதுமே அடுத்தவர்கள் சொல்வதைக் காதுகொடுத்து கேட்காமலேயே பேசித்தீர்க்கிறோம். நம் பேச்சைக் கேட்பவர்கள் என்ன எதிர்பார்க்கின்றார்கள் என்று கொஞ்சம் யோசித்தால் இந்த நிலை சுலபமாக மாறிவிடும்.</p>
<p class="content">ஒரு வேலை பார்க்கும் போதே இந்த நிலை என்றால், பத்து வேலையை இழுத்துப் போட்டுக்கொண்டு செய்யும் நபர்கள் முக்கியத்துவம் பெற முடிவதில்லை. வேலை பளு அவர்களை அழுத்துகிறது. அந்த வேலையை மதிப்பீடு செய்பவர்களின் எதிர்பார்ப்பு என்னவென்று தெரிந்து கொள்ளாமலேயே அவர்கள் வேலை பளுவில் உழல்கின்றனர் என்கின்றனர் ஆசிரியர்கள்.</p>
<p class="content"><img alt="" align="left" width="150" height="225" src="http://cdnw.vikatan.com/nanayam/2014/05/zjblzt/images/p77a(1).jpg">இன்றைய சூழலில் நாம் செய்யும் வேலையிருந்து அவுட் ஆஃப் ஃபோகஸ் ஆவது மிகவும் சுலபம். ஏனென்றால் ஒருநாளில், பெரும்பாலான வேளைகளில் தொடர்ந்து நாம் கவனத்தை மாறச்செய்யும் விஷயங்கள் நடுவிலேயே பயணிக்கிறோம் என்கின்றனர்.</p>
<p class="content">இருப்பினும் ஆசிரியர்கள் எச்சரிக்கை செய்யும் விஷயம் ஒன்றும் இருக்கிறது. நீங்கள் உங்கள் மதிப்பிற்குரியவர்கள் மதிக்கும் விஷயத்தைத் தொடர்ந்து செய்ய ஆரம்பித்துவிட்டீர்கள் எனில், உங்கள் கனவுகள் மற்றும் ஆசைகள் எதையுமே தொடர முடியாது என்பதுதான் அது.  </p>
<p class="content">என்னதான் உண்மையான கருத்துகளைச் சொல்லுங்கள் என்று கேட்டாலும், குறை சொல்வதை நாம் தவிர்க்கவே வேண்டும் என்று சொல்லும் ஆசிரியர்கள், குறைசொல்லும் பழக்கம் என்பது ஓர் உப்புப் போட்டு வறுத்த கடலையைச் சாப்பிடுவது போன்றது. ஒரே ஒரு குறையைச் சொல்ல ஆரம்பித்து பல கிளைக் கதைகளையொட்டி ஒரு குற்றச்சாட்டுப் பட்டியலையே படித்து முடித்துவிடுவோம். அதனாலேயே நாம் மதிப்பையும் இழந்துவிடுவோம் என்கின்றனர் ஆசிரியர்கள்.</p>
<p class="content">மதிப்பைப் பெறுவதற்காக நீங்கள் செய்யக்கூடிய விஷயங்கள் பலவற்றில் உங்கள் கையிலிருக்கும் விஷயம் ஒன்றே ஒன்றுதான். நீங்கள் செய்யும் செயலில் மிகச் சிறப்பாகச் செயல்படுவதுதான் அது என்கின்றனர் ஆசிரியர்கள். அப்படி செயல்படும்போதுகூட தனிநபராய் நான் சாதித்துவிடுவேன் என்று சொல்லவோ, செய்யவோ முயலாதீர்கள். உலகில் தனியாளாய் எந்த விஷயத்தையும் சாதித்தவர்களே கிடையாது எனலாம்.</p>
<p class="content">அனைவரையும் அனுசரித்து, கூடச்சேர்த்து இவர்களால்தான் இது நடக்கிறது என்று சொல்லிப்பழகுங்கள். உங்கள் மதிப்பு தானே கூடும். வெறும் வாய்ப்பேச்சாய் மட்டும் இல்லாமல், செயலிலும் நீங்கள் மற்றவர்களுடைய ஒத்துழைப்பை மதிப்பதை வெளிக்காட்டுங்கள் என்கின்றனர்.</p>
<p class="content">அதேபோல் அடுத்தவர்கள் உங்களுடைய நிலைப்பாட்டைக் கேட்கவேண்டுமென்றால் முதலில் நீங்கள் அவர்கள் சொல்வதைக் கேளுங்கள். ஏனென்றால், பெரும்பான்மையான சமயங்களில் மதிப்புக் கூடாமல் போவது நீங்கள் உங்கள் பக்கத்து நியாயத்தை சரிவரச்சொல்லாமல் போவதால் தான் என்கின்றனர் ஆசிரியர்கள்.</p>
<p class="content">உங்கள் நட்புவட்டதிலும்கூட நிறைய நண்பர்களைப் பெற்றுத்திகழ்வதைவிட, குறை வான நண்பர்கள் இருந்தாலும் ஆழ்ந்த நட்பைப்  பெற முயற்சிப்பதே நீங்கள் மதிக்கப்படுவதற்கான வாய்ப்பை அளிக்கும். மதிப்பும் மரியாதையும் தானாகத் தேடிவரும்படி செய்யவேண்டுமே தவிர, அதனைக் கேட்டுவாங்க முடியாது. எனவே, நாங்கள் சொல்லியுள்ள இந்த வழிவகைகளைக் கடைப்பிடித்தால் மதிப்பும் மரியாதையும் உங்களைத் தேடிவரும் என்று சொல்கின்றனர் ஆசிரியர்கள்.</p>
<p class="content">மதிப்பையும் மரியாதையையும் விரும்பாத வர்கள் இந்த உலகத்தில் யாருமில்லை. கொஞ்சம் கடினநடையில் எழுதப்பட்டிருந்தாலும் இந்தப் புத்தகம் தரும் பலன்களைக் கருத்தில்கொள்ளும் போது, இதைப் படிப்பதில் தவறேதுமில்லை எனலாம்.</p>
<p style="text-align: right"><span style="color: #800080">(நாணயம் டீம்) </span></p>
<p style="text-align: right"><span style="color: #800080">(குறிப்பு: இந்தப் புத்தகம் ஆன்லைன் ஷாப்பிங்</span></p>
<p style="text-align: right"><span style="color: #800080">வெப்சைட்களில்</span> <span style="color: #800080">விற்பனைக்கு </span><span style="color: #800080">கிடைக்கக்கூடும்.) </span></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
