	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஓட்டுக்குச் செலவாகும் மானியத் தொகை! </div>
<div class="subtitle1"></div>
<div class="content" style="border-top:1px solid #DDD;">
<p style="text-align: right"><span style="color: #993300">ஹலோ வாசகர்களே..!</span></p>
<p class="content">மத்திய அரசு மானிய விலை காஸ் சிலிண்டர்களை வருடத்துக்கு ஒன்பதிலிருந்து 12-ஆக உயர்த்தியதைக் கண்டு, நடுத்தர மக்கள் மகிழ்ச்சி அடைந்துள்ளனர். மூன்று சிலிண்டருக்கு சுமார் 2,160 ரூபாய் மிச்சமானால் யாருக்குதான் சந்தோஷமாக இருக்காது?</p>
<p class="content">மத்திய அரசின் இந்த நடவடிக்கையால் மானியச் சுமை ஏறக்குறைய 5,000 கோடி ரூபாய் அதிகரித்திருக்கிறது. காஸ் சிலிண்டர் மானியமாக மத்திய அரசாங்கம் ஏற்கெனவே 80,000 கோடி ரூபாய்ச் செலவழித்துவர, இப்போது அந்தச் சுமை அதிகரித்து, 85,000 கோடி ரூபாயாக உயர்ந்திருக்கிறது.</p>
<p class="content"><img align="right" width="93" height="116" alt="" src="http://cdnw.vikatan.com/nanayam/2014/02/mdaymu/images/nav06a.jpg">மத்திய அரசின் இந்த நடவடிக்கையை ஆர்பிஐ-யின் கவர்னர் ரகுராம் ராஜன் கொஞ்சம் கடுமையாகவே விமர்சித்திருக்கிறார். 'தேவையற்ற மானியமாகவே’ அரசின் இந்த நடவடிக்கை எடுத்துக்கொள்ளப்படும் என்று அவர் கருத்து சொல்லி இருக்கிறார்.</p>
<p class="content">ஆர்பிஐ கவர்னர் முன்வைக்கும் இந்த விமர்சனத்தில் இருக்கும் நியாயத்தைத் தட்டிக் கழித்துவிட முடியாது. கூடியவிரைவில் நடக்கவிருக்கும் நாடாளுமன்றத் தேர்தலில் காங்கிரஸ் கட்சிக்கு அதிக ஓட்டுகள் கிடைக்க வேண்டும் என்பதற்காகவே இப்படி ஓர் அறிவிப்பு வெளியிடப்பட்டு இருக்கிறது. ஊரார் வீட்டுப் பணத்தில் தனக்கு போஸ்டர் அடித்துக்கொள்ள அரசியல்வாதிகள் மானியத் தொகையைப் பயன்படுத்துவதை எந்தவகையிலும் ஏற்றுக்கொள்ள முடியாது.</p>
<p class="content">அரசின் இந்த அறிவிப்பால் தங்களுக்குச் சில ஆயிரம் ரூபாய் மிச்சமாகும் என மக்கள் நினைத்தாலும், தாங்கள் வரியாகச் செலுத்தியப் பணத்திலிருந்துதான் இந்த மானியம் அளிக்கப்படுகிறது என்பதை மறந்துவிடக் கூடாது. மக்களை மயக்கி ஓட்டு வாங்குவதற்காக மானியங்களைப் பயன்படுத்துவதை விட்டுவிட்டு, நாட்டின் வளர்ச்சிக்கு அவசியமான செலவுகளைச் செய்வதற்கு மத்திய அரசாங்கம் ஏன் எந்தவொரு முயற்சியும் எடுப்பதில்லை?</p>
<p style="text-align: center"><img width="600" height="415" alt="" src="http://cdnw.vikatan.com/nanayam/2014/02/mdaymu/images/nav06b.jpg"></p>
<p class="content">மத்திய அரசாங்கம் எந்தெந்த விஷயங்களுக்கு முன்னுரிமை தந்து செலவு செய்யவேண்டும் என்கிற பட்டியலையும் ஆர்பிஐ கவர்னரே அளித்திருக்கிறார். உள்கட்டமைப்பு, மனிதவளம், வியாபார விதிமுறைகள், நிதி நிர்வாகம் ஆகியவற்றில் அரசாங்கம் கூடுதல் கவனம் செலுத்தினால், இந்தியாவின் ஜிடிபி 10% நிச்சயம் உயரும் என ஆர்பிஐ கவர்னர் சொல்வதை யாராலும் மறுக்க முடியாது.</p>
<p class="content">இப்போதுள்ள அரசாங்கமும், தேர்தலுக்குப் பிறகு அமையவிருக்கும் புதிய அரசாங்கமும் மக்களை மயக்கும் அரசியலைச் செய்யாமல், நீண்டகால நோக்கில் நாட்டின் வளர்ச்சிக்குப் பலமான அடித்தளம் அமைக்கும் வேலையில் ஈடுபட்டால்தான், இந்தியா வளர்ந்த நாடாக மாற முடியும்!</p>
<p style="text-align: right"><span style="color: #993300">- ஆசிரியர்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஒன்றே செய்; நன்றே செய்! </div>
<div class="subtitle1"></div>
<div class="content" style="border-top:1px solid #DDD;">
<p class="content">மிகப் பெரிய வெற்றிகளுக்குப் பின்னால், மிகச் சாதாரணமான ஓர் உண்மை இருக்கிறது என்பதை எடுத்துச் சொல்கிறது 'தி ஒன் திங்க்’ என்கிற இந்தப் புத்தகம்.</p>
<p class="content">ஒரு நிறுவனத்தின் தலைமை நிர்வாகியான இந்தப் புத்தகத்தின் ஆசிரியர், இக்கட்டான ஒரு பிசினஸ் சூழ்நிலையில், எதுவுமே ஒரு இன்ச்கூட நகராமல் இருக்கும் சூழலில் ஒருநாள் ஓர் ஆலோசகரிடம் தனது நிறுவனத்தின் நிலைபற்றிப் பேசிக்கொண்டிருந்தாராம். தற்போது தான் இருக்கும் நிலையிலிருந்து தாங்கள் முற்றிலுமாகவே மாறவேண்டும் என்று ஆசிரியர் சொல்ல, ஆலோசகரோ எக்கச்சக்கமான கேள்விகளைக் கேட்டாராம்.</p>
<p class="content">பின்னொருநாள் ஆசிரியரிடம், நீங்கள் இன்றிருக்கும் நிலையை மாற்றிக்கொள்ள, 14 புதிய சரியான நபர்களைக் கண்டுபிடித்து உங்கள் நிறுவனத்துக்குக் கொண்டுவரவேண்டும்  என்றாராம் அந்த ஆலோசகர்.</p>
<p class="content">அட, அவ்வளவுதானா என்று நினைத்த ஆசிரியர், அந்த நிமிடமே தன்னுடைய சிஇஓ பதவியைத் துறந்து, அந்த 14 பேரைத் தேடும் பணியில் இறங்கினாராம். கொஞ்சம் கொஞ்சமாகச் சரியானவர்களைத் தேடிப்பிடித்துப் பணியில் அமர்த்த, நிலைமை சரியாகி ஆண்டுக்கு 40 சதவிகித வளர்ச்சி என்ற நிலை உருவானதாம். ஒரு பிராந்திய கம்பெனி என்ற நிலையிலிருந்து சர்வதேச கம்பெனியாக உருமாறியதாம். வெற்றிகள் பல வெற்றிகளை ஈன்றெடுக்க ஆரம்பிக்கும்போதுதான் ஆசிரியருக்கு வெற்றிக்குத் தேவை ஒரேவிஷயம்தான் என்ற பேருண்மை புரிய ஆரம்பித்ததாம்.</p>
<p style="text-align: center"><img alt="" width="276" height="455" src="http://cdnw.vikatan.com/nanayam/2014/02/mdaymu/images/nav49a.jpg"></p>
<p class="content">ஆரம்பத்தில் புதிதாக 14 பேரை வேலைக்குச் சேர்த்துப் பயிற்சி தந்தபோது, வாரத்துக்கு மூன்று முக்கிய வேலைகளை அவர்களுக்குத் தந்தாராம் ஆசிரியர். சிலர் அவற்றை முடிக்க முடியாமல் தடுமாற, இரண்டு வேலைகளைக் கொடுத்தாராம். அதையும் சிலர் முடிக்க முடியாமல் தடுமாறினார்களாம்.</p>
<p class="content">இறுதியில், நீங்கள் இந்த வாரத்தில் செய்யப்போகும் ஒரேயரு உருப்படியான வேலை எது என்று ஆசிரியர் கேட்டு, அந்த ஒருவேலையை மட்டும் நீங்கள் செய்தால், அதைச் செய்வதன் மூலம் மற்ற வேலைகள் எல்லாம் தேவையற்றதாகிவிட வேண்டும் என்று சொன்னாராம்.</p>
<p class="content">ஒரேயரு உருப்படியான காரியம் செய்யுங்கள் என்று சொன்னவுடன் அதை அனைவருமே சரியாக செய்து முடித்திருந்தார்களாம். மூன்று வேலை கொடுத்தால் சிலரால் ஒன்றையும் முடிக்க முடிவதில்லை. ஆனால், ஒன்றைக் கொடுத்தால் முடித்துவிடுகிறார்களே என்று நினைத்த ஆசிரியர், அவருடைய வாழ்க்கையைச் சற்றுத் திரும்பிப்பார்க்க, அவருமே எப்போதெல்லாம் முடிக்கவேண்டிய <img alt="" align="left" width="200" height="345" src="http://cdnw.vikatan.com/nanayam/2014/02/mdaymu/images/nav49b.jpg">வேலை ஒன்றாக இருந்ததோ, அப்போதெல்லாம் விஸ்வரூப வெற்றியைப் பெற்றும், முடிக்கவேண்டிய வேலைகள் பல இருந்தபோது வெற்றியின் அளவு குறைவாக இருந்ததையும் உணர்ந்தாராம். மனிதனின் இந்தச் செயல்பாட்டு ரகசியம் பளிச்சென ஒரு லைட் எரிந்ததைப்போல் எனக்கு அப்போதுதான் புரிந்தது என்று சொல்கிறார் ஆசிரியர்.</p>
<p class="content">எல்லோருக்கும் 24 மணிநேரம் சமமாக இருக்க, சிலரால் மட்டுமே நிறைய வேலையும், நிறையச் சாதனையும், நிறையச் சம்பாத்தியமும், நிறையச் சேமிப்பும் செய்ய முடிகிறது என்ற கேள்வியை நம்முன்னே வைக்கிறார் ஆசிரியர்.</p>
<p class="content">நேரம் ஒரு கரன்சி என்றால் ஒரு சிலரால் மட்டும் எப்படி ஒரே அளவு கரன்சியைக் கொடுத்து நிறையப் பலன்களைப் பெறமுடிகிறது? அவர்களுடைய ஃபோகஸ் மிகவும் குறுகியதாகி ஒரே விஷயத்தையே முற்றிலுமாகக் கவனத்தில் கொள்கிறது என்கிறார் ஆசிரியர். அதிரடி வெற்றிகள் வரவேண்டுமென்றால் உங்களுடைய ஃபோகஸை மிகவும் குறுக்கி ஒரே விஷயத்தில் வைக்கவேண்டும். அப்போதுதான் விஸ்வரூப வெற்றி வரும் என்கிறார் ஆசிரியர்.</p>
<p class="content">பல விஷயங்களை இழுத்துப்போட்டு செய்வதன்மூலம் பெரிய வெற்றி கிடைக்காது. இப்படிச் செயல்படுபவர்கள் வெற்றியின் அளவுகள் குறைந்து கிடைக்கும்போது நாள்பட நாள்பட இதுதான் நம்மால் சாத்தியம் / நமக்கு சாசுவதம் என்று நினைத்துத் தங்கள் எதிர்பார்ப்புகளைச் சுருக்கிக்கொள்வார்கள் என்கிறார் ஆசிரியர்.</p>
<p class="content">ஒரே விஷயமே அதிக முன்னேற்றத்தைத் தரும் என்பதில் சந்தேகம் இருக்கிறதா? உங்களைச் சுற்றி இருக்கும் உலகத்தைப் பாருங்கள். பெரும் வெற்றி பெற்ற நிறுவனங்கள் எப்போது அதிவேகத்தில் வளர்ந்தது என்று பாருங்கள் என்கிறார் ஆசிரியர்.</p>
<p class="content">கேஎஃப்சி ஆரம்பித்து மிகப் பெரிய வெற்றியைப் பெற்றபோது ஒரேயரு மெனுவைத்தான் அந்த நிறுவனம் தந்தது. இன்டெலுக்கு மைக்ரோ பிராஸசர்களே பெரிய லாபத்தைக் கொடுத்தது. ஸ்டார்பக்ஸுக்கு எது பெரிய வருமானத்தையும் வெற்றியையும் தருகிறது? இந்த லிஸ்டை எழுதினால் அது நீண்டுகொண்டேதான்போகும் என்று சொல்லும் ஆசிரியர், ஒரே விஷயத்தை உடும்புப்பிடியாய்ப் பிடித்துச் செயல்படுவது என்பது ஒன்றும் சாதாரணக் காரியமில்லை. ஏனென்றால், நாம் நிறைய விஷயங்களைச் சேர்த்து செய்தே பழகியவர்கள். பெரும்பாலான சமயங்களில் இந்த மற்ற விஷயங்கள் நம்மை முடக்கிப்போட்டும், தவறான பாதைகளில் வழிநடத்தியும், வெற்றியை ஓரங்கட்டியும்விடும் என்கிறார்.</p>
<p class="content">உங்களுடைய வெற்றியை நீங்கள் அடையவிடாமல் தடுக்கும் ஆறு பொய்கள் எனப் பின்வருபனவற்றை ஆசிரியர் சொல்கின்றார்.</p>
<p class="content">1) எல்லா வேலையுமே ஒரே அளவு முக்கியத்துவம் தர நினைப்பது</p>
<p class="content">2) மல்டி டாஸ்கிங்க்</p>
<p class="content">3) கட்டுப்பாட்டுடனான ஒழுங்கான வாழ்க்கை</p>
<p class="content">4) மனதிடம் (வில்பவர்) என்பது முயற்சித்தால் கிடைப்பது</p>
<p class="content">5) சரிசமநிலையுடைய வாழ்க்கை</p>
<p class="content">6) பெரியது என்பது கேடு.</p>
<p style="text-align: center"><img alt="" width="474" height="269" src="http://cdnw.vikatan.com/nanayam/2014/02/mdaymu/images/nav49c.jpg"></p>
<p class="content">இந்த ஆறு விஷயங்களும் நம்முடைய மூளைக்குள் எப்படியோ புகுந்துகொண்டு எப்போதும் நம்மைத் தவறான பாதையிலேயே எடுத்துச் செல்கின்றது என்கிறார்.</p>
<p class="content">மிக முக்கியமான விஷயத்தை முதலில் செய்வதே மிக முக்கியம் என்கிறார் ஆசிரியர். மல்டி டாஸ்கிங்க் பற்றி நாம் அளவில்லாமல் பேசுகிறோம். அதேசமயம், மிக முக்கியமான வேலையைச் செய்யும்போது, வேறெந்த வேலையையாவது நாம் செய்கிறோமா? ஒரு போனைக்கூட எடுக்க மாட்டேன் என்கிறோமே! மல்டி டாஸ்கிங்க் செய்தால் கவனச் சிதறல் உறுதி. அதனால் தவறுகள் நிகழும். மல்டி டாஸ்கிங்க் செய்யும்போது வரும் வெற்றிக் குறைபாடுகள் பழகிப்போனால் இதுதான் நம்மால் முடிந்த விஷயம் என்ற மனநிலைக்கும் நாம் தள்ளப்பட்டுவிடுவோம் என்கிறார்.</p>
<p class="content">இறுதியாய் அலெக்சாண்டர் கிரஹாம் பெல் சொன்ன ஒரு விஷயத்தைச் சொல்கிறார் ஆசிரியர். 'கையில் இருக்கும் வேலையில் முழுக்கவனம் செலுத்துங்கள். சூரியனின் கதிர்கள்கூட ஓர் இடத்தில் குவிக்கப்படும்போதுதான் நெருப்பை உருவாக்குகிறது. ஒரு செயலில் இருந்து அளவுக்கதிகமான பலன் கிடைக்கிறது என்றால் அந்தச் செயலுக்கு அளவுக்கதிகமான நேரத்தை ஒதுக்குவதுதானே சிறந்தது?’ என்று முடிக்கிறார் ஆசிரியர்.</p>
<p class="content">ஜாய் பாப்பஷன் என்பவருடன் இணைந்து கேரி கெல்லர் எழுதியிருக்கும் இந்தப் புத்தகம், எதைச் செய்தால் வெற்றிபெறுவோம் என்று தெரியாமல், பல விஷயங்களைச் செய்துதிரிகிற நம்மைப் போன்றவர்களுக்கு  வெற்றியின் ரகசியத்தைச் சொல்லும். இந்தப் புத்தகத்தை உடனடியாக நேரத்தை ஒதுக்கிப் படித்துப் பயன் பெறலாம்.</p>
<p class="content">- நாணயம் டீம்.</p>
<p class="content">(குறிப்பு: இந்தப் புத்தகம் ஆன்லைன் ஷாப்பிங் வெப்சைட்களில் விற்பனைக்கு கிடைக்கக்கூடும்)</p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கோவை To கர்நாடகா: இடம்பெயரும் தொழிற்துறை! </div>
<div class="subtitle1">ச.ஜெ.ரவி. </div>
<div class="subtitle2"></div>
<div class="content" style="border-top:1px solid #DDD;">
<p class="content">'எங்கள் மாநிலத்துக்கு வந்து தொழில் தொடங்குங்கள். உங்களுக்குத் தேவையான சலுகைகளை நாங்கள் தருகிறோம்’ எனக் கோவை, திருப்பூர் பகுதியைச் சேர்ந்த தொழிற்துறையினரை வேண்டிவிரும்பி  அழைத்திருக்கிறது கர்நாடகா.</p>
<p class="content">கர்நாடக மாநிலம், சாம்ராஜ் நகரில் கெல்லம்பள்ளி, பதனக்குப்பே எனும் கிராமத்தில் 1,362 ஏக்கர் பரப்பளவில் தொழில் மண்டலம் உருவாக்கப்பட்டுள்ளது. இங்குத் தமிழகத் தொழிற்துறையினருக்கு இடமும் இன்னபிற சலுகைகளும் வழங்கத் தயார் என அந்த மாநில முதல்வர் சித்தராமையா கோவைக்கு வந்து அறிவித்த மாத்திரத்தில், கொங்கு மண்டலத்தைச் சேர்ந்த சுமார் 200 முதலீட்டாளர்கள், ரூ.12 ஆயிரம் கோடி முதலீடு செய்ய விருப்பம் தெரிவித்துள்ளனர்.</p>
<p class="content">இவ்வளவு பெரிய அளவில் தொழில் முதலீடுகள் இங்கிருந்து வெளியேற என்ன காரணம்?, இதனால் தமிழகத்தின் பொருளாதார வளர்ச்சி எந்த அளவுக்குப் பாதிப்படையும்? என்பது குறித்து விசாரிக்கக் கொங்கு மண்டலத்தைச் சேர்ந்த தொழிற்துறையினர் பலருடன் தொடர்புகொண்டு பேசினோம்.</p>
<p style="text-align: center"><img alt="" width="600" height="198" src="http://cdnw.vikatan.com/nanayam/2014/02/mdaymu/images/nav52.jpg"></p>
<p style="text-align: center"><span style="color: #993300">என்ன காரணம்?</span></p>
<p class="content">'கடுமையான மின்வெட்டு இருக்கும் சூழலில் தொழிற்துறை யினருக்கான எந்த வசதியும், சலுகையும் தமிழக அரசு செய்துதரத் தயாரில்லை. தொழிற்துறையினரின் பிரச்னைகளைக் கேட்டறிந்து அதனைத் தீர்ப்பதற்குண்டான வேலைகளை அரசு முயற்சிக்கவில்லை. இந்தச் சூழலில் அனைத்து வசதிகள், சலுகைகளுடன் வரும் இதுபோன்ற அழைப்புகள் தொழிற் துறையினரைக் கவர்ந்திழுப்பது இயற்கைதான்'' என்று சொன்னார்கள் தங்களை வெளிப்படையாக முகம் காட்டிக்கொள்ள விரும்பாத சில கோவைத் தொழிலதிபர்கள்.</p>
<p class="content">மேலும் அவர்களே, ''சமீபகாலமாக, சத்தீஸ்கர், கர்நாடகா, குஜராத் உள்ளிட்ட மாநில அரசுகள் தமிழகத் தொழிற்துறையினருக்கு சலுகைகளை அறிவித்து வருகின்றன. அதன்படி பல முதலீடுகள் ஏற்கெனவே இடம் மாறிவிட்டன. சாம்ராஜ் நகர் திட்டம் மூலமும் மிகப் பெரிய அளவில் முதலீடுகள் இடம் மாறுவதற்கான வாய்ப்பு உருவாகியுள்ளது' என்றும் சொன்னார்கள்.  </p>
<p style="text-align: center"><span style="color: #993300">என்னென்ன சலுகை?</span></p>
<p class="content"><img alt="" align="right" width="123" height="142" src="http://cdnw.vikatan.com/nanayam/2014/02/mdaymu/images/nav52a.jpg">சாம்ராஜ் நகரில் அமைக்கப்பட இருக்கும் தொழிற் பூங்காவில், உணவுப் பொருட்கள் சார்ந்த தொழில் உற்பத்தி, வேளாண், ஜவுளி, ஆட்டோமொபைல் உற்பத்திப் பொருட்கள், பொறியியல் தயாரிப்புப் பொருட்கள், மின் மோட்டார் தயாரிப்பு, இரும்பு உருக்கு ஆலை, கிரானைட் மற்றும் சுரங்கத் தொழில் உள்ளிட்ட தொழில்களுக்கு ஏற்ற இடமாக இருக்கும் என உறுதி அளித்திருக்கிறது கர்நாடக அரசு.  </p>
<p class="content">இதுமட்டுமின்றி, முதலீட்டு ஊக்குவிப்பு மானியம், முத்திரைத் தீர்வையில் (ஸ்டாம்ப் டூட்டி) இருந்து விதிவிலக்கு, பதிவுக்கட்டணத்தில் சலுகை, நுழைவுக்கட்டணத்தில் இருந்து விதிவிலக்கு, ஏற்றுமதி தொழில் களுக்கான சிறப்புச் சலுகைகள், வேளாண் உற்பத்திச் சந்தைக்குழுக் கட்டணம், வரி, கட்டணத்தில் இருந்து விலக்கு, கழிவு நீர்ச் சுத்திகரிப்பு ஆலை அமைக்க மானியம், மதிப்புக் கூட்டப்பட்ட வரி அடிப்படையில் வட்டியில்லாத கடன், மின்சார வரி விலக்கு உள்ளிட்ட சலுகைகளை வழங்குவதாகக் கர்நாடக அரசு அறிவித்துள்ளது.</p>
<p style="text-align: center"><span style="color: #993300">புதிய வாய்ப்புகள்!</span></p>
<p class="content">'சாம்ராஜ் நகர் என்பது கோவையில் இருந்து 300 கி.மீ. தூரத்தில் உள்ளது. இந்தப் பகுதி கனிமவளங்கள் நிறைந்த பகுதியாக உள்ளது. குறிப்பாக, கறுப்பு கிரானைட் அதிகளவில் உள்ளதாகக் கூறப்படுகிறது. இதனால் கறுப்பு கிரானைட் மற்றும் கட்டட கல் சார்ந்த தொழில் சிறப்பாக இருக்கும். தொழிலாளர்கள் இந்தப் பகுதியில் குறைந்த ஊதியத்தில் அதிகளவில் கிடைப்பார்கள். அவர்களுக்குப் பயிற்சி அளித்துப் பயன்படுத்திக் கொள்ளலாம்'' என்கின்றனர் கர்நாடக தொழில் வர்த்தகச் சபைக் கூட்டமைப்பின் அதிகாரிகள்.</p>
<p style="text-align: center"><span style="color: #993300">வாய்ப்பே இல்லை!</span></p>
<p class="content">இதுதொடர்பாகக் கோவை இந்திய தொழில் வர்த்தகச் சபைத் தலைவர் பாலசுந்தரத்திடம் பேசினோம். 'கர்நாடக முதல்வரே கோவைக்கு வந்து தொழிற்துறையினருக்கு அழைப்பு விடுத்ததைத்தொடர்ந்து,  ரூ.12 ஆயிரம் கோடிக்கு முதலீடு செய்ய விரும்புவதாகத் தொழிலதிபர்கள் சொல்லியிருக்கின்றனர். இது விருப்பம்தான், ஒப்பந்தம் அல்ல. இப்போது விருப்பம் தெரிவிப்பவர்கள் அத்தனைபேரும் அங்கு சென்று தொழில் தொடங்குவார்களா என்பது சந்தேகமே. என்னைப் பொறுத்தவரை, ரூ.12 ஆயிரம் கோடி முதலீடு இங்கிருந்துச் செல்ல வாய்ப்பே இல்லை.</p>
<p style="text-align: center"><img alt="" width="335" height="213" src="http://cdnw.vikatan.com/nanayam/2014/02/mdaymu/images/nav52b.jpg"></p>
<p class="content">ஆனால், கிரானைட் கட்டிங் பாலிஷிங் தொழில்கள் கோவைப் பகுதியில் செய்ய வாய்ப்பில்லை. அந்தத் தொழில் செய்ய விருப்பம் உள்ளவர்கள் அங்குச் செல்லலாம். அதேபோல், உணவுத் தயாரிப்புத் தொழில்கள் அங்குத் துவங்க வாய்ப்புள்ளது. பெங்களூரு, மைசூர் போன்ற நகரங்களுக்கு உற்பத்திப் பொருட்களை விநியோகித்து வரும் சிறு, குறுந் தொழில்கள் அங்குச் செல்லக்கூடும்.</p>
<p class="content">திருப்பூர் டையிங் தொழிலுக்கு, சாயக்கழிவு பிரச்னை பெரிய பிரச்னையாக உள்ளது. கர்நாடக அரசு தரப்பிலிருந்து பொதுச் சுத்திகரிப்பு நிலையம் அமைத்துத் தந்தால் ஒரு குழுவாக வருவதாகச் சாயப்பட்டறை உரிமையாளர்கள் சொல்லியிருக்கிறார்கள். இப்படிச் சில தொழில்கள் இடம்மாறலாமே தவிர, கோவை, திருப்பூர் பகுதிகளில் உள்ள தொழில்கள் அனைத்தும் அங்குப் போய்விடும் என்றெல்லாம் சொல்ல முடியாது' என்றார்.</p>
<p style="text-align: center"><span style="color: #993300">பிரச்னைகள் என்ன?</span></p>
<p class="content">கர்நாடகாவில் புதிதாகத் தொடங்கப்படும் தொழில்களுக்குப் பல சலுகைகளைத் தருவோம் என அந்த மாநில அரசு சொன்னாலும், அங்குத் தொழில் தொடங்குவதில் உள்ள பிரச்னைகள் என்னென் என்று  கோவை தொழிற்துறையினரிடம் கேட்டோம்.</p>
<p class="content">'தமிழகத்தைப் போன்று கர்நாடகா விலும் 24 மணி நேரமும் தடையில்லா மின்சாரம் வழங்கும் சூழல் இல்லை. இந்த ஆண்டில் மின்விநியோகம் மேம்படும் எனக் கர்நாடக அரசு கூறினாலும், அது சாத்தியமா என்பது தெரியவில்லை.</p>
<p class="content">இரண்டாவது, தண்ணீர். சாம்ராஜ் நகர் என்பது வறட்சியான பகுதி. இங்கு தண்ணீர் வசதி அதிக அளவில் இல்லை. கபினியில் இருந்து தண்ணீர் கொண்டு வருவதாகச் சொல்கிறார்கள். அது எப்படிச் சாத்தியப்படும் என்பது தெரியவில்லை.</p>
<p style="text-align: center"><img alt="" width="500" height="301" src="http://cdnw.vikatan.com/nanayam/2014/02/mdaymu/images/nav52c.jpg"></p>
<p class="content">மூன்றாவது, தொழிலாளர் பிரச்னை. அங்குத் தொழில் துவங்கும்போது திறமை மிகுந்த தொழிலாளர்கள் கிடைப்பதில் சிக்கல் உள்ளது. ஸ்கில் டெவலப்மென்ட் நிகழ்ச்சிகளை நடத்தி சிக்கலை தீர்ப்பதாகக் கர்நாடக அரசுத் தரப்பில் தெரிவிக்கப்படுகிறது. தொழிலை ஊக்குவிக்கும் வகையில் உள்கட்டமைப்பு வசதிகள் இல்லாதது. இப்படித் தமிழகத்தில் உள்ள பிரச்னைகள் அங்கும் உள்ளது'' என்றனர்.</p>
<p style="text-align: center"><span style="color: #993300">தமிழகத்துக்கு இழப்புதான்!</span></p>
<p class="content">என்றாலும், 'ஒரே நேரத்தில் அதிகப்படியானோர் முதலீட்டை வெளிமாநிலங்களுக்குக் கொண்டு செல்ல நினைப்பது தமிழகத்தின் பொருளாதார வளர்ச்சியைப் பாதிக்கும். கடந்த ஓராண்டில் கர்நாடகா, குஜராத் உள்ளிட்ட மாநிலங்களுக்கு ஒரு குறிப்பிட்ட அளவு முதலீடு சென்றுள்ளன. இந்த முதலீடுகள் தமிழகத்திலேயே போடப்பட்டிருந்தால் வேலை வாய்ப்பு அதிகரித்திருக்கும். பொருளாதார வளர்ச்சியும் கணிசமான அளவு உயர்ந்திருக்கும். எப்படிப் பார்த்தாலும் இது தமிழகத்துக்கு இழப்புதான்' என்கின்றனர் சிலர்.  </p>
<p style="text-align: center"><span style="color: #993300">என்ன செய்யலாம்?</span></p>
<p class="content">தமிழகத்திலிருந்து தொழில் முதலீடுகள் வெளிமாநிலத்துக்குச் செல்வதைத் தடுக்கத் தமிழக அரசாங்கம் என்ன செய்யவேண்டும் எனத் தொழிற்துறையினரிடம் கேட்டோம். அதற்கு அவர்கள் வைத்த கோரிக்கைகள்:</p>
<p class="content">மின்சாரம்தான் மிக முக்கியப் பிரச்னை. எனவே, தொழிற்துறையினருக்கு முடிந்தவரைத் தடையில்லாமல் மின்சாரம் வழங்க வேண்டும். மற்ற மாநிலங்களில் தொழில் தொடங்க அரசே அனைத்து வசதிகளையும் செய்து தருகிறது. இதுமாதிரி தமிழக அரசாங்கம் செய்தால், இங்குள்ள எந்த முதலீடும் வெளியேறாது. ஆனால், வெளிமாநிலங்களிலிருந்து புதிய முதலீடு தமிழகத்துக்கு வரும்.</p>
<p class="content">தேவையான அளவு தொழிலாளர்களை ஸ்கில் டெவலப்மென்ட் பயிற்சிகளை வழங்கி தயார்படுத்து வதற்கான முயற்சிகள் மற்ற மாநிலங்களில் மேற்கொள்ளப் படுகின்றன. தமிழகத்தில் இதுபோன்ற முயற்சிகள் மேற்கொள்ளப்பட வேண்டும்.</p>
<p class="content">குறிப்பிட்ட அளவுக்குமேல் முதலீடு செய்வோருக்கும், வர்த்தகம் செய்வோருக்கும் குஜராத் போன்ற மாநிலங்களில் அரசு வரிச் சலுகை அளிக்கிறது. இந்த முறையைத் தமிழகம் பின்பற்றலாம். மற்ற மாநிலங்களில் தொழில் தொடங்குவதற்கான  பதிவு செய்து, உரிமம் பெறுவதில் துவங்கி, வரிச் சலுகை உள்ளிட்ட சலுகைகளைப் பெறுவது வரை அனைத்தும் அரசாங்கமே செய்துவிடுகிறது. இதனால் தொழில் துவங்கி நடத்துவது என்பது மற்ற மாநிலங்களில் மிக எளிதாக உள்ளது. தமிழகத்திலும் அப்படி ஒரு நிலை வரவேண்டும்'' என்றனர்.</p>
<p class="content">தொழிற்துறையில் இந்தியாவிலேயே முதன்மை மாநிலமாகத் தமிழகத்தைக் கொண்டுவர நினைக்கிற முதல்வர் ஜெயலலிதா, இவற்றைப் பரிசீலித்து நிறைவேற்றுவாரா?</p>
<p style="text-align: right"><span style="color: #800080">படங்கள்: தி.விஜய்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">டிவிடெண்ட் சொல்லும் பாடங்கள்! </div>
<div class="subtitle1">எஸ்.லெட்சுமணராமன், பங்குச் சந்தை நிபுணர் </div>
<div class="subtitle2"></div>
<div class="content" style="border-top:1px solid #DDD;">
<p class="content">டிவிடெண்ட் மூலம் அதிக வருமானம் கிடைக்கவேண்டும் என்பதற்காக நாம் டிவிடெண்ட் யீல்டு மற்றும் டிவிடெண்ட் கவர் போன்ற விஷயங்களைக் கவனித்து, பங்குகளைத் தேர்வு செய்வதைப்பற்றிச் சென்ற இதழில் பார்த்தோம். சற்று ஆராய்ந்துப் பார்த்தால், அந்த டிவிடெண்டுகள் பல தகவல்களைத் தெரிவிக்கின்றன; பல பாடங்களைச் சொல்கின்றன.</p>
<p class="content">ஒரு நிறுவனம் தொடர்ந்து டிவிடெண்ட் வழங்கிவருகிறது என்றால்,  அந்த நிறுவனத்தின் நிதி மேலாண்மை (Financial Management) மற்றும் பணவரத்து (Cash Flow) நன்றாக இருக்கிறது என்று அர்த்தம்.  </p>
<p class="content">அந்த நிறுவனத்தின் மேலாண்மைக் குழுவின் தரத்தைக் காட்டுவதாகவே அது உள்ளது.</p>
<p class="content">அந்த நிறுவனம் முதலீட்டாளர் களின் நண்பர்களாக இருக்க விரும்புகிறது (Shareholder Friendly).</p>
<p class="content">அந்த நிறுவனம் மூலதனத்தை எவ்வாறு லாபகரமாக உபயோகப்படுத்த வேண்டும் என்பதில் அக்கறை காட்டுகிறது.  </p>
<p class="content">அந்த நிறுவனம், லாபத்தைத் தக்கவைத்துக்கொள்வதில் (Retaining profit) விருப்பம் இல்லாததாக இருக்கும். லாபத்தின் கணிசமான பகுதியை 'டிவிடெண்டாக’ வழங்கிவிடும். இதை 'டிவிடெண்ட் கொள்கை’ என்கிறோம்.  </p>
<p style="text-align: center"><img width="486" height="350" alt="" src="http://cdnw.vikatan.com/nanayam/2014/02/mdaymu/images/nav62a.jpg"></p>
<p class="content">இந்தவகையான நிறுவனங்கள் விரிவாக்கப் பணிகளை மேற்கொள்ளும் போது அல்லது வேறு நிறுவனத்தைக் கையகப்படுத்த முடிவு செய்தாலோ, அதற்குத் தேவையான பணத்தை மூலதனச் சந்தை (Capital Market) அல்லது வங்கிகளிடமிருந்து பெறும். அந்தவகையில், ஒன்றுக்கு இரண்டு முறை தீர்க்கமாக ஆலோசித்து மற்றும் யோசித்தபிறகே தங்கள் திட்டங்களைச் செயல்படுத்த முனைவார்கள்.</p>
<p class="content"> <img align="left" width="182" height="252" alt="" src="http://cdnw.vikatan.com/nanayam/2014/02/mdaymu/images/nav62b.jpg">இந்தவகையான மேலாண்மைக் குழுவின் கீழ் எத்தனையோ நிறுவனங்கள் இயங்குகின்றன. அவற்றின் பங்குகளை டிவிடெண்ட் யீல்டுக்காக வாங்கினால், எதிர்காலத்தில் அந்தப் பங்குகளில் விலை கணிசமாக உயர்ந்து, நமது மூலதனத்தின் மதிப்பைப் பெருமளவு உயர்த்தும்.  </p>
<p class="content">எடுத்துக்காட்டாக, ஹீரோ மோட்டோ கார்ப்பரேஷன் மற்றும் ஸ்ரீராம் டிரான்ஸ்போர்ட் ஃபைனான்ஸ் நிறுவனப் பங்குகளைக் குறிப்பிடலாம். இந்தப் பங்குகளின் விலை கடந்த 10 / 12 ஆண்டுகளில் மிகக் கணிசமாக உயர்ந்து, மல்டி பேக்கர்களாக மாறியிருக்கின்றன.</p>
<p class="content">சில நிறுவனங்கள் ஒவ்வொரு ஆண்டும் ஒரு பங்கின் மீது வழக்கும் டிவிடெண்ட் தொகையை அதிகரித்துக் கொண்டே செல்கிறது. இதைத்தான் நாம் ஆங்கிலத்தில் Handsome Dividend என்று குறிப்பிடுகிறோம். ஆனால், இந்தப் பங்குகளின் 'டிவிடெண்ட் யீல்டு’ மிகக் குறைவாக இருக்கும். ஆனால், பங்கின் விலையேற்றம் நியாயமாக இருக்கும்.</p>
<p class="content">நம்முடைய குறுகியகாலப் பணத் தேவைகளைப் பூர்த்தி செய்துகொள்வதற்கு அதிக டிவிடெண்ட் யீல்டு உள்ள பங்குகளைத் தேர்வு செய்யலாம். நம்முடைய நீண்ட காலத் தேவைகளைப் பூர்த்திசெய்ய குறைந்த டிவிடெண்ட் யீல்டு கொண்ட பங்குகளைத் தேர்ந்தெடுக்கலாம். இந்தவகை பங்கின் விலையில் நியாயமான ஏற்றம் இருக்கும்.</p>
<p class="content">இந்தவகைப் பங்குகளை எப்படி இனம் கண்டுகொள்வது? இதற்கு நாம் பார்க்கவேண்டிய விகிதம் 'டிவிடெண்ட் பேஅவுட்’ (Dividend Payout ) என்கிற விகிதத்தைத்தான். டிவிடெண்ட் பேஅவுட் = ஒரு பங்கு டிவிடெண்ட் / ஒரு பங்கு வருமானம்.</p>
<p class="content"><img align="right" width="215" height="241" alt="" src="http://cdnw.vikatan.com/nanayam/2014/02/mdaymu/images/nav62c.jpg">இது 'டிவிடெண்ட் கவர்’ விகிதத்துக்கு நேர்மாறானது. இந்த விகிதம், ஒரு நிறுவனம் தான் ஈட்டும் லாபத்தில் எவ்வளவு டிவிடெண்டாக வழங்குகிறது என்பதைக் காட்டுகிறது.</p>
<p class="content">நிறுவனம் வழங்கும் டிவிடெண்ட் தொகைத் தொடர்ந்து அதிகரித்துக் கொண்டிருக்கும்போது, பேஅவுட் விகிதம் குறைந்துவந்தால், அந்த நிறுவனம் வளர்ச்சிப் பாதையில் சொல்வதையும், நிதிச் செயல்பாடு நன்றாக இருப்பதையும் காட்டுகிறது. இதன் பிரதிபலனை அந்த நிறுவனப் பங்குகளின் விலையேற்றத்தில் காணலாம். ஒரு பங்கு வருவாய், ஒரு பங்கு டிவிடெண்ட், பேஅவுட் விகிதம், பங்கின் விலை ஆகியவற்றுக்குத் தொடர்பு உள்ளன.  </p>
<p class="content">வாசகர்களுக்காக இத்தகைய ஐந்து பங்குகளைத் தேர்வு செய்து கீழே தந்துள்ளோம். பொதுவாக, சந்தையில் இருக்கக்கூடிய தற்போதையச் சூழலை மனதில்கொண்டு சிறிது சிறிதாக நீண்டகால அடிப்படையில் முதலீடு செய்வது நன்மை செய்வதாக இருக்கும்.</p>
<p style="text-align: center"><img width="600" height="506" alt="" src="http://cdnw.vikatan.com/nanayam/2014/02/mdaymu/images/nav65b.jpg"></p>
<p style="text-align: center"><img alt="" src="http://cdnw.vikatan.com/nanayam/2014/02/mdaymu/images/nav65a.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வைரஸ்களின் எதிரி! </div>
<div class="subtitle1">செ.கார்த்திகேயன்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="font-size: medium"><span style="color: #800080"><img width="160" height="41" alt="" src="http://cdnw.vikatan.com/nanayam/2014/02/mdaymu/images/nav19a.jpg"></span></span></p>
<p style="text-align: center"><span style="font-size: medium"><span style="color: #800080">ஏவிஜி ஆன்டிவைரஸ் செக்யூரிட்டி! </span></span></p>
<p style="text-align: center"><span style="color: #993300">(AVG AntiVirus Security) </span></p>
<p class="content">ஸ்மார்ட் போன் மற்றும் ஸ்மார்ட்போனுக்குள் இருக்கும் புகைப்படங்கள், மொபைல் எண்கள் போன்ற அனைத்து விஷயங்களுக்கும் பங்கம் விளைவிக்கக்கூடிய வைரஸ்களிலிருந்து பாதுகாக்க சில  அப்ளிகேஷன்ஸ் உள்ளன. இவற்றில் தன் வேலையை மிகத் துரிதமாகச் செய்யக்கூடியதுதான் இந்த ஏவிஜி ஆன்டிவைரஸ் செக்யூரிட்டி என்னும் ஆப்ஸ்.</p>
<p class="content">ஒரு ஆப்ஸ் அல்லது ஃபைலை பதிவிறக்கம் செய்து, அதை ஸ்மார்ட்போனுக்குள் உள்ளே நுழைக்கும்போதும், அது பாதுகாப்பானதுதானா என்பதைப் பரிசோதித்துவிட்டுதான் உள்ளே நுழைக்க இது உதவுகிறது. ஸ்மார்ட்போனில் இணையத்தைப் பயன்படுத்தித் தகவல்களைத் தேடும்போதோ அல்லது வீடியோக்களைப் பார்க்கும்போதோகூட ஸ்மார்ட்போன் வைரஸ்களால் பாதிக்கப்படலாம். அந்தச் சமயத்தில்,  நம் ஸ்மார்ட்போனில் இந்த ஆன்டிவைரஸ்  இருந்தால் போனுக்கு எந்தப் பாதிப்பும் வராது.  </p>
<p style="text-align: center"><img width="300" height="438" alt="" src="http://cdnw.vikatan.com/nanayam/2014/02/mdaymu/images/nav19b.jpg"></p>
<p class="content">ஹைலைட்: இந்த ஆப்ஸை உலகம் முழுக்க 10 கோடிபேர் பதிவிறக்கம் செய்து பயன்படுத்துகின்றனர்.  </p>
<p style="text-align: center"><span style="font-size: medium"><span style="color: #800080">கிளீன் மாஸ்டர்</span></span></p>
<p style="text-align: center"><span style="color: #993300">(Clean Master (Cleaner))</span></p>
<p class="content">இந்த ஆப்ஸ், ஸ்மார்ட்போன்களில் இருக்கும் தேவையில்லாத ஜங்க் ஃபைல்களைச் சுத்தம் செய்யப் பயன்படுகிறது. தேவையில்லாத ஃபைல்களை நீக்குவதன் மூலம் மெம்மரி பூஸ்டராகவும் செயல்படுகிறது.</p>
<p class="content">பொதுவாக, அதிகமான ஃபைல்கள் ஸ்மார்ட்போன்களில் நிறைந்திருந்தாலே ஸ்மார்ட்போன்களின் வேகம் குறையும். வேகம் குறைவதைத் தடுக்க இதை பயன்படுத்தி மெமரியை அதிகப்படுத்திக் கொள்ளலாம். அதேசமயம், பாதுகாத்து வைத்திருக்கும் ஃபைல்களுக்கு எந்தவொரு பாதிப்பும் இந்த ஆப்ஸினால் உண்டாகாது.</p>
<p class="content"><span style="color: #993300">ஹைலைட்:</span></p>
<p class="content">இந்த ஆப்ஸை உலகம் முழுக்க 5 கோடி பேர் பதிவிறக்கம் செய்து பயன்படுத்தி வருகின்றனர். 30 மொழிகளில் இந்த ஆப்ஸ் சப்போர்ட் செய்கிறது.</p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஃபைனான்ஷியல் ஹெல்த் செக்-அப்: </div>
<div class="subtitle1">தொடர்ச்சியான முதலீடே வளர்ச்சிக்கு வழி! </div>
<div class="subtitle2"></div>
<div class="content" style="border-top:1px solid #DDD;">
<p class="content">இதுவரை நிதி ஆலோசனைக் கேட்டு வந்தவர்களிலேயே ஏ.எம்.பிரபுசேகர் கொஞ்சம் வித்தியாசமானவர். செலவுகள்போக மீதி இருக்கும் பணத்தைக்கொண்டு எதிர்காலத் தேவைக்கான முதலீட்டின் மீது கவனம் செலுத்தியே ஆகவேண்டும் என்கிற முனைப்புடன், குடும்பத்தின் நிதி விவரங்களைத் தெளிவாக மெயில் அனுப்பி இருந்தார்.</p>
<p class="content">சேலம் மாவட்டத்தில் பிரபல தனியார் கல்லூரியில் உதவிப் பேராசியராகப் பணியாற்றி வருகிறார் ஏ.எம்.பிரபுசேகர். பிடித்தம்போக மாதம் 26,500 ரூபாய்ச் சம்பளமாகப் பெறுகிறார். இவரது மனைவி எஸ்.இந்துராணி, தற்போது வீட்டு நிர்வாகத்தைக் கவனித்து வருகிறார். எம்சிஏ பட்டதாரி என்பதால் இன்னும் இரண்டு ஆண்டுகளில் வேலைக்குச் செல்வார் என்றும் பிரபுசேகர் சொன்னார்.  இவர்களின் நான்கு வயது மகன்  சச்சின்பிரனவ், எல்கேஜி படித்து வருகிறான்.</p>
<p style="text-align: center"><span style="color: #993300">தெளிவு தென்படுகிறது!</span></p>
<p class="content">அவர் அனுப்பியிருந்த இ-மெயிலில், அவர் எந்தெந்த மியூச்சுவல் ஃபண்டுகளில் எவ்வளவு முதலீடு செய்திருக்கிறார், அந்த ஃபண்டுகளில் எந்தெந்த மியூச்சுவல் ஃபண்டுகளில் முதலீட்டைத் தொடர்கிறார், எதனால் மற்ற மியூச்சுவல் ஃபண்டுகள் நிறுத்தப்பட்டன என்று தெளிவாகக் குறிப்பிட்டிருந்தார். நிதி விவரங்களைத் தெரிவித்திருந்தவிதம் குடும்பப் பொருளாதாரத்தில் இவரின் தெளிவைப் புரியவைத்தது.</p>
<p style="text-align: center"><img alt="" width="600" height="436" src="http://cdnw.vikatan.com/nanayam/2014/02/mdaymu/images/nav42b.jpg"></p>
<p class="content">இன்றுவரை எந்தவொரு கடனும் இல்லாமல் இருப்பது  இவரது சிறப்பு. இருப்பினும் குடும்பத்தின் நிதி மேலாண்மையில் இன்னும் சில மாற்றங்களை மேற்கொண்டு, எதிர்காலத்துக்குத் தேவையான முதலீடுகளைப் புதிதாகச் செய்யவேண்டி உள்ளது.</p>
<p class="content">தனக்குக் கிடைக்கும் சம்பளத்தில் செலவுகள் போக மீதி இருக்கும் 11,500 ரூபாயை (இதில் ஏற்கெனவே செய்துவரும் சில முதலீடுகளும் அடக்கம்) எதிர்காலத்துக்காக உடனே முதலீட்டை <img alt="" align="left" width="136" height="298" src="http://cdnw.vikatan.com/nanayam/2014/02/mdaymu/images/nav42a.jpg">ஆரம்பிக்கவேண்டும் என்று விருப்பப்படுகிறார். இவருக்கு இருக்கும் தேவைகள் மகனின் கல்வி, திருமணம், வீடு வாங்குதல் மற்றும் ஓய்வுக்கால முதலீடு போன்றவை. இந்தத் தேவைகளுக்காக ஏற்கெனவே ஐந்து மியூச்சுவல் ஃபண்டுகளில் முதலீடுகளை ஆரம்பித்திருக்கிறார். ஆனால், அதில் இப்போது நடைமுறையில் இருப்பது மூன்று ஃபண்டுகள்தான். மற்ற ஃபண்டுகளில் போடும் முதலீட்டை நிறுத்திவிட்டு, அதில் இருக்கும் பணத்தைச் சொந்த செலவுக்காக எடுத்துக்கொண்டார்.</p>
<p style="text-align: center"><span style="color: #993300">இடையில் எடுக்கக்கூடாது!</span></p>
<p class="content">பொதுவாக நம்மில் பெரும்பாலானவர்கள் செய்யும் தவறு, முதலீட்டை நீண்டகால நோக்கில் ஆரம்பித்து இடையில் ஏற்படும் செலவுகளுக்காக அதை நிறுத்தி அதிலிருந்து பணத்தை எடுத்துக்கொள்வதுதான். இதனால் முதலீடுகள் வளராமல் போவதுடன், நமது தேவைகளுக்கான முதலீட்டுக் காலமும் குறைந்துகொண்டே போகும். இறுதியில் ஒட்டுமொத்தமாக ரிஸ்க் எடுக்கவேண்டிய நிலைக்குத் தள்ளப்பட்டுவிடுவோம்.</p>
<p class="content">பிரபுசேகரும் இதே தவறைத்தான் செய்திருக்கிறார். அவசரகால நிதியைச் சேர்க்காமல் விட்டதுதான் இவரின் முதலீட்டை உடைக்கக் காரணமானது. இந்தத் தவறை இன்னொருமுறை செய்யாமல் இருப்பது நல்லது. அதற்கு முதலில் மூன்று மாதத்துக்குத் தேவையான அவசரகால நிதியைச் சேமிக்க வேண்டும். தற்போது 25,000 ரூபாயை லிக்விட் அசெட்டாக வைத்திருக்கிறார். அதனுடன் மீதிப் பணத்தைச் சேர்த்து வங்கி டெபாசிட்டில் வைத்துக்கொள்வது நலம்.</p>
<p style="text-align: center"><span style="color: #993300">லைஃப் மற்றும் மெடிக்கல் இன்ஷூரன்ஸ்!</span></p>
<p style="text-align: center"><span style="color: #993300"><img alt="" width="581" height="284" src="http://cdnw.vikatan.com/nanayam/2014/02/mdaymu/images/nav42c.jpg"></span></p>
<p class="content">நம்மில் பெரும்பாலானவர்கள் கோட்டைவிடுவது இந்த இன்ஷூரன்ஸ் விஷயத்தில்தான். ஆனால், இதை பிரபுசேகர் பாதி அளவு சிறப்பாகக் கையாண்டிருந்தார். மற்ற இன்ஷூரன்ஸ் பாலிசிகள் மீது அதிகமாக அக்கறை காட்டாமல் தனக்கு எது தேவையோ அதை எடுத்திருந்தார். தன் பெயரில் 50 லட்சத்துக்கு டேர்ம் இன்ஷூரன்ஸ் மற்றும் 20 ஆண்டு முதிர்வுகொண்ட ஒரு லட்சம் மதிப்புள்ள பாலிசி ஒன்றையும் எடுத்திருந்தார். தன் மகன் பெயரில் ஒரு லட்சம் ரூபாய் முதிர்வுத் தொகை மதிப்பீட்டில் இரண்டு பாலிசிகளையும் எடுத்து வைத்திருக்கிறார். குடும்பத்தில் உள்ள மூவருக்கும் சேர்த்து மெடிக்கல் இன்ஷூரன்ஸாக (ஃப்ளோட்டர் பாலிசி) 3.7 லட்சம் ரூபாய்க்கு எடுத்துவைத்திருக்கிறார். இந்த விஷயத்தில் இவர் இன்னும் செய்யவேண்டியதெல்லாம், வருமானம் மற்றும் தேவைகளைக் கருத்தில்கொண்டு, அவர் தன் பெயரில் 49 லட்சம் ரூபாய் மதிப்பீட்டில் இன்னுமொரு டேர்ம் இன்ஷூரன்ஸ் எடுக்கவேண்டும். 3.7 லட்சமாக இருக்கும் மெடிக்கல் இன்ஷூரன்ஸை 5 லட்சமாக அதிகரித்துக்கொள்வதும் அவசியம்.</p>
<p style="text-align: center"><span style="color: #993300">மகனின் கல்வி மற்றும் திருமணம்!</span></p>
<p class="content">மகனுக்கு கிரிக்கெட் மீது ஆர்வம் மிகுதியாக இருக்கிறதாம். அதனால் அவனை கிரிக்கெட் வீரனாக்க வேண்டும் என பிரபுசேகர் நினைக்கிறார். அதனால் அவனது படிப்பு குறித்த முடிவை அவன் பெரியவனானதும் அவனிடமே ஒப்படைத்துவிடுவதாகவும் தெரிவித்திருந்தார். எதுவாக இருப்பினும் 13 வருடங்களுக்குப் பிறகு அவனுக்கான கல்விச் செலவுக்கு 50 லட்சம் ரூபாயும், 19 வருடங்களுக்குப் பிறகு திருமணச் செலவுக்கும் 50 லட்சம் ரூபாயும் தேவைப்படும் என்று உறுதியாகச் சொன்னார்.</p>
<p style="text-align: center"><img alt="" width="400" height="262" src="http://cdnw.vikatan.com/nanayam/2014/02/mdaymu/images/nav42d.jpg"></p>
<p class="content">கல்விக்கு என்று எடுத்துக்கொண்டால், இப்போது நடைமுறையில் இருக்கும் முதலீடுகளான பிபிஎஃப் மற்றும் மியூச்சுவல் ஃபண்டு முதலீடுகள், மகனின் பெயரில் எடுத்து வைத்திருக்கும் இன்ஷூரன்ஸ் முதிர்வு என மொத்தம் 15 லட்சம் ரூபாய் கிடைத்துவிடும். மீதித் தேவைப்படும் 35 லட்சம் ரூபாய்க்காக மாதம் 5,000 ரூபாயை எஸ்ஐபி முறையில் மியூச்சுவல் ஃபண்டுகளில் முதலீடு செய்யவேண்டும். இந்த முதலீட்டை வருடா வருடம் 10% அதிகரித்து வருவது நலம்.</p>
<p class="content"><img alt="" align="left" width="235" height="341" src="http://cdnw.vikatan.com/nanayam/2014/02/mdaymu/images/nav42e.jpg">திருமணத்துக்கு இன்னும் 19 வருடங்கள் இருக்கிறது என்பதால் முதலீடு செய்யும் தொகையில் அளவு குறையும். 50 லட்சம் ரூபாய் தேவையை அடைய இன்றிலிருந்து மாதம் 2,400 ரூபாயை எஸ்ஐபி முறையில் இப்போது முதலீடு செய்திருக்கும் ஃபண்டுகளில் தொடர்வது நல்லது.</p>
<p style="text-align: center"><span style="color: #993300">ஓய்வுக்காலத்துக்கு!</span></p>
<p class="content">பிள்ளைகளின் எதிர்காலத்துக்காக முதலீடு செய்யும்போது தங்களது எதிர்காலப் பாதுகாப்புக்காகவும் முதலீட்டைத் தனியாக  ஒதுக்குவதுதான் அவசியம்.  அந்தவகையில் பிரபுசேகர் தனது ஓய்வுக்காலத்துக்காக மாதம் 2,800 ரூபாயை எஸ்ஐபி முறையில் முதலீடு செய்யவேண்டும். இந்தப் பணம் அவருக்கு நல்ல வருமானம் கொடுத்து 2.2 கோடி ரூபாயை ஓய்வுக்காலத்தில் ஈட்டிக் கொடுக்கும். அந்தப் பணத்தைப் பாதுகாப்பான முதலீட்டில் சேமித்து வைப்பதன்மூலம் ஓய்வுக்காலம் நிம்மதியாக அமையும்.</p>
<p class="content">வீடு வாங்குவது என்பது இன்றைய நிலையில் சாத்தியமில்லை என்றாலும், மனைவி வேலைக்குச் செல்ல ஆரம்பித்த பிறகு அந்தத் தேவையையும் பூர்த்திச் செய்துகொள்ளலாம். இப்போது பிரபு சேகருக்கு 31 வயது; மகனுக்கு நான்கு வயதுதான் என்பதால் முதலீட்டுத் தேவைக்கான காலஅளவும், பிரபுசேகர் ஓய்வுபெறுவதற்கான கால அளவும் அதிகமாக இருக்கிறது. அதனால் இனி செய்யும் முதலீடுகளை இடையில் நிறுத்தாமல், தொடர்ந்து கடைப்பிடிப்பது அவசியம்.</p>
<p style="text-align: center"><span style="color: #993300"> ஹெல்த் செக்-அப் ரேட்டிங்!</span></p>
<p class="content">கட்டுப்பாடான செலவுகள், சரியான இன்ஷூரன்ஸ் பாலிசி, பரவலான முதலீடு, அடையக்கூடிய இலக்குகள், தற்போதுள்ள முதலீட்டுக் குணங்கள், அதன் செயல்பாடு, ரெகுலராக முதலீடு செய்யும் பண்பு முதலியவற்றை வைத்து இவருக்கு 75% மார்க் தரலாம்.''</p>
<p style="text-align: right"><strong><span style="color: #808000">தொகுப்பு: செ.கார்த்திகேயன்,<br>
படங்கள்: க.தனசேகரன்.</span></strong></p>
<p style="text-align: center"><strong><span style="color: #808000"><img width="500" height="293" alt="" src="http://cdnw.vikatan.com/nanayam/2014/02/mdaymu/images/nav42g.jpg"></span></strong></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">உங்கள் செலவிலும்,  முதலீட்டிலும் வரிச் சேமிக்கும் வழிகள்! </div>
<div class="subtitle1">சி.சரவணன் </div>
<div class="subtitle2"></div>
<div class="content" style="border-top:1px solid #DDD;">
<p class="content">வருமான வரியை எப்படியாவது மிச்சப்படுத்திவிட வேண்டும் என்பதில் அனைவரும் உறுதியாக இருக்கிறார்கள். ஆனால், தேவையான முறையில் வரியை மிச்சப்படுத்தி இருக்கிறோமா என்றால், இல்லை என்பதே பலரது பதிலாக இருக்கும்.</p>
<p class="content">அண்மையில் 35 வயதான நண்பர் ஒருவர் சாலை விபத்தில் திடீரென இறந்துவிட்டார். அவர் வருமான வரியை மிச்சப்படுத்த பல இன்ஷூரன்ஸ் பாலிசிகளை எடுத்துவைத்திருந்தார்; ஆண்டுக்கு சுமார் 12,000 ரூபாய்க்குமேல் பிரீமியம் கட்டி வந்திருக்கிறார். ஆனால், அவரது குடும்பத்துக்கு இழப்பீடாகக் கிடைத்த தொகை வெறும் 4 லட்சம் ரூபாய்க்குள்தான். இவர் எடுத்திருந்தது, முதலீடு மற்றும் காப்பீடு கலந்த எண்டோவ்மென்ட் பாலிசிகள். இதற்குப் பதிலாக, அதே ஆண்டு பிரீமியமான 12,000 ரூபாயைச் செலுத்தி, டேர்ம் இன்ஷூரன்ஸ் பாலிசியை எடுத்திருந்தால், அவரது குடும்பத்துக்கு 1 கோடி ரூபாய் இழப்பீடு கிடைத்திருக்கும்.</p>
<p class="content">அந்தவகையில் வரிச் சேமிப்புக்காகச் செலவு மற்றும் முதலீடு செய்யும்போது கூடுதல் கவனத்துடன் செயல்பட வேண்டும். இல்லையென்றால் வரியைச் சேமிக்கிறேன் பேர்வழி என்று பணத்தைத் தேவையில்லாமல் இழக்கவேண்டியிருக்கும். நாம் செய்யும் செலவிலும், சேமிப்பிலும் வரியைச் சேமிக்கும் வழிகள் பற்றி தெரிந்துகொண்டால், நம்முடைய பணத்தை வீணாக்காமல், எதிர்காலத்தில் நல்ல லாபத்தையும் பார்க்க வாய்ப்பிருக்கிறது.</p>
<p style="text-align: center"><img alt="" width="400" height="524" src="http://cdnw.vikatan.com/nanayam/2014/02/mdaymu/images/nav20a.jpg"></p>
<p style="text-align: center"><span style="color: #993300">செலவுகள் மூலம் வரிச் சேமிப்பு!</span></p>
<p class="content">முதலில் எந்தெந்தச் செலவுகளுக்கு வருமான வரிச் சலுகைக் கிடைக்கிறது என்று பார்ப்போம்.</p>
<p class="content">80சி பிரிவின்கீழ் ஆயுள் காப்பீடு பிரீமியம், பிள்ளைகளின் கல்விக் கட்டணம், வீட்டுக் கடன் அசல் போன்றவற்றுக்கு வரிச் சலுகை கிடைக்கிறது.</p>
<p style="text-align: center"><span style="color: #993300">லைஃப் இன்ஷூரன்ஸ் பிரீமியம்!</span></p>
<p class="content"><img hspace="5" alt="" vspace="5" align="left" width="100" height="100" src="http://cdnw.vikatan.com/nanayam/2014/02/mdaymu/images/nav20b.jpg">லைஃப் இன்ஷூரன்ஸ் பாலிசியைச் செலவு என்று நினைப்பதைவிட, நம்மை நம்பியிருக்கும் குடும்பத்துக்கான கவசம் என்றுதான் கருதவேண்டும். லைஃப் இன்ஷூரன்ஸ் என்கிறபோது, இதில் டேர்ம் இன்ஷூரன்ஸ், பணப் பலன் மற்றும் பங்குச் சந்தை சார்ந்த பாலிசிகள் இருக்கின்றன.</p>
<p class="content">டேர்ம் இன்ஷூரன்ஸ் பாலிசியில் பிரீமியம் மிகக் குறைவாக இருக்கும். இடையில் அசம்பாவிதம் ஏதாவது நடந்தால் மட்டுமே கிளைம் கிடைக்கும். முதிர்வுத் தொகை எதுவும் கிடையாது.</p>
<p class="content">எண்டோவ்மென்ட் மற்றும் யூலிப் பாலிசிகளில் கட்டும் பிரீமியம் மற்றும் முதிர்வு ஆதாயத்துக்கு வரி இல்லை. எண்டோவ்மென்ட் பாலிசியில் பிரீமியத்தின் ஒருபகுதி, இன்ஷூரன்ஸ் கவரேஜுக்கும் எடுத்துக்கொள்ளப்படுவதால் மொத்தத்தில் சுமார் 6% வருமானம் கிடைக்கக்கூடும்.</p>
<p class="content">அண்மையில் ஐஆர்டிஏ அனைத்து ஆயுள் காப்பீட்டு பாலிசிகளிலும் மாற்றங்களைச் செய்திருக்கிறது. குறிப்பாக, இன்ஷூரன்ஸ் கவரேஜை அதிகரித்து, முதலீட்டுக்கான பகுதியைக் குறைத்திருக்கிறது. இருந்தாலும் டேர்ம் பிளான்தான், குறைவான பிரீமியத்தில் அதிக கவரேஜ் அளிப்பதாக இருக்கிறது. பொதுவாக, ஒருவரின் ஆண்டுச் சம்பளத்தைப்போல் 10 முதல் 12 மடங்கு தொகைக்கு லைஃப் இன்ஷூரன்ஸ் பாலிசி எடுத்துக்கொள்வது நல்லது.</p>
<p style="text-align: center"><span style="color: #993300">பிள்ளைகளின் கல்விக் கட்டணம்..!</span></p>
<p class="content"><img alt="" align="right" width="100" height="100" src="http://cdnw.vikatan.com/nanayam/2014/02/mdaymu/images/nav20c.jpg">பிள்ளைகளின் கல்விச் செலவுகளுக்கு வரிச் சலுகை இருக்கிறது. கல்விக் கட்டணத்துக்கு மட்டும்தான் வரிச் சலுகை. தம்பதிகள் இருவரும் வேலை பார்க்கும்போது, இரண்டு பிள்ளைகள் என்றால் ஒருவருக்குத் தாயும், இன்னொருவருக்குத் தந்தையும் வரிச் சலுகை பெறுவதன்மூலம் அதிக வரியை மிச்சப்படுத்த முடியும்.</p>
<p style="text-align: center"><span style="color: #993300">ஹெல்த் இன்ஷூரன்ஸ் பிரீமியம் (80டி).</span></p>
<p class="content"><img alt="" align="left" width="100" height="100" src="http://cdnw.vikatan.com/nanayam/2014/02/mdaymu/images/nav20d.jpg">அடுத்த முக்கியமான செலவு, ஹெல்த் இன்ஷூரன்ஸ். இதற்கான பிரீமியத்துக்கு வரிச் சலுகை இருக்கிறது. ஒரு நிதி ஆண்டில் வரிதாரர் மற்றும் அவரின் குடும்பத்துக்குக் கட்டும் ஹெல்த் இன்ஷூரன்ஸ் பிரீமியத்தில் 15,000 ரூபாய்க்கு வரிச் சலுகை உண்டு. மூத்த குடிமக்களாக இருந்தால் 20,000 ரூபாய் வரையிலான பிரீமியத்துக்கு வரிச் சலுகை இருக்கிறது. வரிதாரர் தனது பெற்றோருக்கு எடுக்கும் மெடிக்ளைம் பாலிசி பிரீமியத்துக்கு அதிகப்படியாக ரூ.20,000 வரை வரிச் சலுகை பெற முடியும்.</p>
<p class="content">மருத்துவச் செலவு நாளுக்குநாள் அதிகரித்து வருகிறது. மேலும், கிராமங்களைவிட நகரங்களில் செலவு அதிகமாக இருக்கிறது. இவற்றை மனதில்வைத்து கணவன், மனைவி, இரண்டு குழந்தைகள் குடும்பத்துக்கு 3 முதல் 5 லட்சம் ரூபாய்க்கு கவரேஜ் அளிக்கும் பாலிசியை எடுத்துக்கொள்வது அவசியம். இதற்கு ஆண்டு பிரீமியம் தோராயமாக 5,000 ரூபாய்க்குமேல் இருக்கும்.</p>
<p class="content">ஏதாவது நோய் பாதிப்பு இருக்கிறதா என்பதைக் கண்டறிய உதவும் மாஸ்டர் ஹெல்த் செக்-அப் செய்யும் செலவுகளுக்கு ஆண்டுக்கு அதிகபட்சம் ரூ.5000 வரிச் சலுகை கிடைக்கும். இது தற்போது அளிக்கப்பட்டுவரும் 15,000 ரூபாய் பிரீமியத் தொகைக்கான வரிச் சலுகைக்குள் அடங்கும்.</p>
<p style="text-align: center"><span style="color: #993300">வீட்டுக் கடன் அசல்!</span></p>
<p class="content"><img alt="" align="right" width="100" height="100" src="http://cdnw.vikatan.com/nanayam/2014/02/mdaymu/images/nav20e.jpg">சொந்த வீடு ஒருவருக்கு அவசியம் என்பதால், அதை வாங்கும் கடனில் திரும்பச் செலுத்தும் தொகைக்கு வரிச் சலுகை உண்டு. வீட்டுக் கடனை திரும்பக் கட்டுவது ஒரு செலவாக இருந்தாலும், அது நீண்டகாலத்தில் செல்வம் சேர்க்க ஒருவருக்கு உதவுவதாக உள்ளது.</p>
<p style="text-align: center"><span style="color: #993300">வீட்டுக் கடனுக்கான வட்டி  24பி!</span></p>
<p class="content">வீட்டுக் கடனை திரும்பச் செலுத்துவதில், வட்டியையும் ஒரு செலவாக எடுத்துக்கொண்டால், அந்த வீட்டில் குடியிருக்கும்பட்சத்தில் ஒரு நிதி ஆண்டில் ரூ.1.5 லட்சம்வரை வரிச் சலுகை உண்டு. அதுவே, <img alt="" align="left" width="100" height="100" src="http://cdnw.vikatan.com/nanayam/2014/02/mdaymu/images/nav20f.jpg">அந்த வீட்டை வாடகைக்கு விட்டு, வாடகையை வருமானமாகக் காட்டியிருந்தால் செலுத்தும் முழு வட்டிக்கும் வரிச் சலுகை உண்டு. இதில், வருமான வரியை அதிகமாக மிச்சப்படுத்த, கணவன், மனைவி இருவரும் வேலை பார்க்கும்பட்சத்தில் கூட்டாகக் கடன் வாங்கலாம். அப்போது இருவரும் தனித்தனியே அசல் தொகைக்கு 80சி பிரிவிலும் மற்றும் வட்டிக்கு ரூ.1.5 லட்சம் ரூபாய் வரிச் சலுகை பெற முடியும்.</p>
<p style="text-align: center"><span style="color: #993300">வீட்டு வாடகை படி 10 (13ஏ)!</span></p>
<p class="content"><img alt="" align="right" width="79" height="79" src="http://cdnw.vikatan.com/nanayam/2014/02/mdaymu/images/nav20h.jpg">குடியிருக்கும் வீட்டுக்குத் தரப்படும் வாடகைக்கு வரிவிலக்குச் சலுகை உண்டு. (வீட்டு வாடகைப் படி கணக்கீட்டு முறையை விரிவாகத் தெரிந்துகொள்ள: <a href="http://nanayam.vikatan.com/index.php?aid=4911">http://nanayam.vikatan.com/index.php?aid=4911</a>) இதற்கு மொத்தச் சம்பளத்தில் 10%-க்குமேல் வாடகையாகத் தந்திருக்கவேண்டும். மேலும், குடியிருக்கும் நகரம், பணியாளர் பெறும் வீட்டு வாடகைப் படி ஆகியவற்றைப் பொறுத்துக் கழிவு இருக்கிறது.  வாடகை ஆண்டுக்கு ரூ.1 லட்சம் மேல் சென்றால், உரிமையாளரின் பான் நம்பரை, ரசீதில் குறிப்பிடுவது அவசியம்.</p>
<p style="text-align: center"><span style="color: #993300">சிறப்புச் சலுகை!</span></p>
<p class="content"><img alt="" align="left" width="100" height="100" src="http://cdnw.vikatan.com/nanayam/2014/02/mdaymu/images/nav20i.jpg">வங்கி அல்லது வீட்டு வசதி நிதி நிறுவனத்தில் கடன் பெற்று முதல் முறையாக வீடு வாங்கு வோருக்குக் கூடுதலாக ரூ.1 லட்சம் வரிச் சலுகை அளிக்கப்படுகிறது. இந்த வீட்டை 2013 ஏப்ரல் 1-ம் தேதியில் இருந்து 2014 மார்ச் 31-ம் தேதிக்குள் வாங்கியிருக்க வேண்டும். மேலும், வீட்டுக் கடன் ரூ.25 லட்சத்துக்குள்ளும், வீட்டின் விலை ரூ.40 லட்சத்துக்குள்ளும் இருக்கவேண்டும். அவர் செலுத்தும் வட்டிக்கு ரூ.1 லட்சம்வரை கூடுதலாக வரிக் கழிவைப் பெறலாம். மேலே கூறப்பட்ட காலகட்டத்தில் வரிச் சலுகையை முழுமையாகப் பெற முடியாமல்போனால், மீதி வரிச் சலுகையை 2015-2016ம் ஆண்டில் பெற்றுக்கொள்ள முடியும். ஏற்கெனவே அளிக்கப்பட்டுவரும் ரூ.1.5 லட்சம் வட்டிக் கழிவுடன் கூடுதலாக இந்த ரூ.1 லட்சம் கழிவு அளிக்கப்படுகிறது.</p>
<p style="text-align: center"><span style="color: #993300">கல்விக் கடன் 80இ!</span></p>
<p style="text-align: center"><img alt="" align="middle" width="100" height="100" src="http://cdnw.vikatan.com/nanayam/2014/02/mdaymu/images/nav20j.jpg"></p>
<p class="content">வரிக் கட்டுபவர் தன் உயர்கல்விக்காக வாங்கும் கடனுக்கான வட்டிக்கு வரிச் சலுகை இருக்கிறது. கடனைக் கட்டத் தொடங்கி, 8 ஆண்டுகளுக்கு மட்டுமே இந்த வரிச் சலுகைக் கிடைக்கும். அசலுக்கு வரிச் சலுகை இல்லை.</p>
<p style="text-align: center"><span style="color: #993300">உடல் ஊனமுற்ற வரிதாரர் 80யூ!</span></p>
<p style="text-align: center"><span style="color: #993300"><img alt="" width="79" height="79" src="http://cdnw.vikatan.com/nanayam/2014/02/mdaymu/images/nav20l.jpg"></span></p>
<p class="content">வரிக் கட்டுபவர் ஊனமுற்றவராக இருந்தால், ரூ.50,000 (தீவிரமான உடல் ஊனம் ரூ. 1,00,000 ரூபாய்) வரிச் சலுகை இருக்கிறது.</p>
<p style="text-align: center"><span style="color: #993300">மருத்துவச் சிகிச்சைக்கான செலவு 80 டி.டி!</span></p>
<p style="text-align: center"><span style="color: #993300"><img alt="" width="79" height="79" src="http://cdnw.vikatan.com/nanayam/2014/02/mdaymu/images/nav20m.jpg"></span></p>
<p class="content">வரிக் கட்டுபவரைச் சார்ந்திருக்கும் செயல்பட முடியாத அளவுக்கு ஊனமுற்றவர்களுக்கான மருத்துவச் செலவில் ரூ.50,000 (தீவிர பாதிப்புக்கு ரூ.1,00,000) வரை வருமான வரிவிலக்கு இருக்கிறது.</p>
<p style="text-align: center"><span style="color: #993300">தீவிர நோய்களுக்கான சிகிச்சை   80 டி.டி.பி!</span></p>
<p style="text-align: center"><span style="color: #993300"><img alt="" width="79" height="79" src="http://cdnw.vikatan.com/nanayam/2014/02/mdaymu/images/nav20n.jpg"></span></p>
<p class="content">புற்றுநோய், எய்ட்ஸ், நரம்பு மண்டல பிரச்னை உள்ளிட்ட தீவிர நோய்களுக்குச் செய்யப்படும் மருத்துவச் செலவில் அதிகபட்சம் ரூ.40,000 (மூத்த குடிமக்களுக்கு ரூ.60,000) வரிவிலக்கு உள்ளது.</p>
<p style="text-align: center"><span style="color: #993300">நன்கொடை 80ஜி!</span></p>
<p class="content">நீங்கள் அளிக்கும் நன்கொடைகளுக்கு நிபந்தனைகளுக்கு உட்பட்டு 50% முதல் 100% வரை வரிச் சலுகை இருக்கிறது.</p>
<p style="text-align: center"><img alt="" width="79" height="79" src="http://cdnw.vikatan.com/nanayam/2014/02/mdaymu/images/nav20o.jpg"></p>
<p class="content">இதுவரை சொன்னவற்றுள் அவசியமானவற்றைப் பயன்படுத்திக்கொள்ள முடியும் என்பதில்தான் நீங்கள் வருமான வரியை மிச்சப்படுத்துவது இருக்கிறது.</p>
<p style="text-align: center"><span style="color: #993300">முதலீட்டின் மூலம் வரிச் சேமிப்பு!</span></p>
<p class="content">அடுத்து, முதலீட்டின் மூலம் கிடைக்கும் வரிச் சேமிப்பு பற்றி பார்ப்போம்.</p>
<p class="content">முதலீடு மூலம் வருமான வரியை மிச்சப்படுத்தும் பல வழிகள் 80சி பிரிவின்கீழ் வருகின்றன. இபிஎஃப், பிபிஎஃப், ஃபிக்ஸட் டெபாசிட், தேசிய சேமிப்புப் பத்திரம், தபால் அலுவலகச் சேமிப்புத் திட்டங்கள், இஎல்எஸ்எஸ் மியூச்சுவல் ஃபண்டு போன்றவை இவற்றில் முக்கிய முதலீடுகளாக உள்ளன.</p>
<p style="text-align: center"><img alt="" width="600" height="427" src="http://cdnw.vikatan.com/nanayam/2014/02/mdaymu/images/nav22a.jpg"></p>
<p style="text-align: center"><span style="color: #993300">எம்ப்ளாயி பிராவிடன்ட் ஃபண்டு (இபிஎஃப்)!</span></p>
<p class="content">தனியார் நிறுவனங் களில் பணியாளரின் அடிப்படைச் சம்பளம் மற்றும் பஞ்சப்படியில் 12% சம்பளத்தில் பிஎஃப்-ஆகப் பிடிக்கப்படுகிறது. இந்தத் தொகை மற்றும் அதன்மூலமான வட்டி வருமானத்துக்கு வரி இல்லை. தற்போதைய நிலையில் 8.75% வட்டி ஆண்டுக்குக் கிடைக்கிறது. ஏறக்குறைய வங்கி எஃப்டி அளவுக்கு வட்டிக் கிடைப்பதால், விருப்பத் திட்டத்தின் (விபிஎஃப்) கீழ் கூடுதலாக 12% முதலீட்டையும் இந்தக் கணக்கிலே மேற்கொள்வது நல்லது.</p>
<p style="text-align: center"><img alt="" width="337" height="239" src="http://cdnw.vikatan.com/nanayam/2014/02/mdaymu/images/nav20q.jpg"></p>
<p class="content">இது முற்றிலும் பாதுகாப்பான முதலீடு. ரிஸ்க் எடுக்க விரும்பாதவர் களுக்கு ஏற்றது. இதில் எந்த அளவுக்கு அதிகம் சேர்க்க முடியுமோ, அந்த அளவுக்குச் சேர்க்கலாம்.</p>
<p style="text-align: center"><span style="color: #993300">பப்ளிக் பிராவிடன்ட் ஃபண்டு (பிபிஎஃப்)!</span></p>
<p class="content">சம்பளத்தில் பிஎஃப் பிடிக்கப்படாத பணியாளர்கள், சுய தொழில் செய்பவர்கள் என யார் வேண்டு மானாலும் இந்தத் திட்டத்தில் முதலீடு செய்து வரிச் சலுகைப் பெறலாம். ஆண்டுக்குக் குறைந்தது ரூ.500கூட முதலீடு செய்யலாம்.  ஓராண்டில் அதிகபட்சம் ரூ.1,00,000 வரையிலான முதலீட்டுக்கு வரிச் சலுகை கிடைக்கும். இதுவும் இபிஎஃப்போல், முழுக்கப் பாதுகாப்பான முதலீடு. முதலீட்டுக் காலம் 15 ஆண்டுகள்;  வட்டிக்கு வரி இல்லை.  ஆண்டுக்கு வட்டி 8.7% கிடைக்கும்.</p>
<p style="text-align: center"><span style="color: #993300">வங்கி 5 ஆண்டு ஃபிக்ஸட் டெபாசிட்!</span></p>
<p style="text-align: center"><span style="color: #993300"><img alt="" width="79" height="79" src="http://cdnw.vikatan.com/nanayam/2014/02/mdaymu/images/nav20s.jpg"></span></p>
<p class="content">அடுத்து, வங்கி ஐந்தாண்டு ஃபிக்ஸட் டெபாசிட் இருக்கிறது. இதில் முதலீட்டுத் தொகைக்கு வரிச் சலுகை இருக்கிறது. குறைந்தபட்ச முதலீடு ரூ1,000. வட்டி 8.5 முதல் 9%. மூத்த குடிமக்களுக்கு 0.25 முதல் 0.5% கூடுதல் வட்டி உண்டு. இதில் வருமானத்துக்கு வரிக் கட்டவேண்டும் என்பது பாதக அம்சம். மூத்த குடிமக்கள் மற்றும் குறைந்த வருவாய்ப் பிரிவினர், ரிஸ்க் எடுக்க விரும்பாதவர்கள் இந்த முதலீட்டுக்கு ஆதரவு அளிக்கலாம்.</p>
<p style="text-align: center"><span style="color: #993300">தேசிய சேமிப்புப் பத்திரம்!</span></p>
<p class="content">மத்திய அரசின் தேசிய சேமிப்புப் பத்திரத்தில் (என்எஸ்சி) செய்யப்படும் முதலீட்டுக்கு வரிச் சலுகை இருக்கிறது. வட்டி ஆண்டுக்கு 8.5% வழங்கப்படுகிறது. இது ஆறு ஆண்டுத் திட்டம். இது பாதுகாப்பான முதலீடு என்றாலும் வட்டிக்கு வரி உள்ளது. ரிஸ்க் எடுக்க விரும்பாதவர்களுக்கும், குறைந்த வருவாய்ப் பிரிவினருக்கும் ஏற்றது இந்தத் திட்டம்.</p>
<p style="text-align: center"><img alt="" width="79" height="79" src="http://cdnw.vikatan.com/nanayam/2014/02/mdaymu/images/nav20t.jpg"></p>
<p style="text-align: center"><span style="color: #993300">தபால் அலுவலகச் சேமிப்புத் திட்டங்கள்!</span></p>
<p class="content">மூத்த குடிமக்கள் சேமிப்புத் திட்டம், (9.2%, 5 ஆண்டுத் திட்டம்), தபால் அலுவலக டைம் டெபாசிட் (8.5%, 5 ஆண்டு) போன்றவற்றுக்கும் வரிச் சலுகை உண்டு.</p>
<p style="text-align: center"><img width="474" height="269" alt="" src="http://cdnw.vikatan.com/nanayam/2014/02/mdaymu/images/nav49c(1).jpg"></p>
<p style="text-align: center"><span style="color: #993300">இஎல்எஸ்எஸ்!</span></p>
<p class="content">மூன்றாண்டுகால லாக் இன் பீரியடு கொண்ட பங்குச் சந்தை சார்ந்த மியூச்சுவல் ஃபண்டு முதலீட்டுக்கு வரிவிலக்கு இருக்கிறது. மாதந்தோறும் குறைந்தது 500 ரூபாய்கூட இதில் முதலீடு செய்யலாம். இதில் வருமானமானது பங்குச் சந்தையின் செயல்பாட்டைப் பொறுத்துள்ளது. டிவிடெண்ட் மற்றும் வருமானத்துக்கு வரி இல்லை. ரிஸ்க் எடுக்கத் தயாராக இருப்பவர்களுக்கு ஏற்றது இந்தத் திட்டம்.</p>
<p style="text-align: center"><img alt="" width="400" height="308" src="http://cdnw.vikatan.com/nanayam/2014/02/mdaymu/images/nav22.jpg"></p>
<p style="text-align: center"><span style="color: #993300">ஓய்வூதியத் திட்டங்கள்!</span></p>
<p class="content">ஆயுள் காப்பீடு நிறுவனங்கள் (80 சிசிசி) மற்றும் மியூச்சுவல் ஃபண்டு நிறுவனங்கள் (80 சிசிடி) கொண்டுள்ள பென்ஷன் திட்டங்களின் முதலீட்டுக்கும் வரிச் சலுகை இருக்கிறது. மத்திய அரசின் புதிய நேஷனல் பென்ஷன் ஸ்கீமில் (80 சிசிஇ) செய்யப்படும் முதலீட்டுக்கு இந்த வரிச் சலுகை இருக்கிறது. பென்ஷன் தொகைக்கு வரி உண்டு என்பது பாதகமான அம்சம். இந்த பென்ஷன் திட்டங்கள் அனைத்திலுமான மொத்த முதலீடு, 80 சி பிரிவின்கீழ் கொண்டுவரப்பட்டு, நிபந்தனைக்கு உட்பட்டு அதிகபட்சம் ரூ.1 லட்சம் வரையில் வரிச் சலுகை அளிக்கப்படும்.</p>
<p class="content">பிஎஃப் திட்டத்தில் சேரும் வசதி இல்லாத சுயதொழில் செய்பவர்கள் மற்றும் கூடுதல் பென்ஷன் தேவை என்று திட்ட மிடுபவர்கள் இதில் முதலீடு செய்யலாம்.</p>
<p style="text-align: center"><span style="color: #993300">ராஜீவ் காந்தி ஈக்விட்டி சேமிப்புத் திட்டம் 80சிசிஜி!</span></p>
<p style="text-align: center"><span style="color: #993300"><img alt="" width="600" height="329" src="http://cdnw.vikatan.com/nanayam/2014/02/mdaymu/images/nav22b.jpg"></span></p>
<p class="content">பங்குச் சந்தையில் புதிய முதலீட்டை ஊக்குவிக்க இந்தத் திட்டம் கொண்டுவரப்பட்டுள்ளது. ராஜீவ் காந்தி பங்குச் சார்ந்த சேமிப்புத் திட்டத்தில் (பங்குகள் மற்றும் மியூச்சுவல் ஃபண்டு) முதன்முறையாக முதலீடு செய்பவர்களுக்கு அதிகபட்சமாக ரூ.50,000 வரையில் (50% சலுகை) வரிச் சலுகை அளிக்கப்படுகிறது. அதாவது, முதலீடு செய்யும் தொகையில் 50 சதவிகிதத்தை ஆண்டு வருமானத்திலிருந்து கழித்துக் கொள்ளலாம். வரிச் சலுகை பெற ஆண்டு வருமானம் 12 லட்சம் ரூபாய்க்கு குறைவாக இருக்கவேண்டும். பங்குகளில் முதல்முறையாக முதலீடு செய்பவராக <img alt="" align="right" width="79" height="79" src="http://cdnw.vikatan.com/nanayam/2014/02/mdaymu/images/nav20v.jpg">இருக்கவேண்டும். இந்தத் திட்டத்துக்கான லாக் இன் பீரியடு மூன்று ஆண்டுகள். ரிஸ்க் எடுக்கத் தயாராக இருப்பவர்களுக்கு மட்டும் ஏற்றது.</p>
<p style="text-align: center"><span style="color: #993300">எதற்கு முன்னுரிமை?</span></p>
<p class="content">வருமான வரிச் சேமிப்புக்கான முதலீடு என்கிறபோது முதலில் சம்பளத்தில் பிடிக்கப்படும் பிஎஃப்-க்கு முன்னுரிமை அளிக்கவேண்டும். அதன்பிறகு லைஃப் இன்ஷூரன்ஸ் மற்றும் ஹெல்த் இன்ஷூரன்ஸ் பாலிசிகளுக்கு முக்கியத்துவம் தர வேண்டும். அடுத்து, பிள்ளைகளின் கல்விச் செலவை கணக்கில்கொள்ள வேண்டும். வீட்டுக் கடன் வாங்கியிருந்தால், அதற்கான அசல் மற்றும் வட்டிக்கு வரிச் சலுகையைக் கணக்கில் எடுத்துக்கொள்ள வேண்டும். இதையும் தாண்டி வரிக் கட்டவேண்டியிருந்தால் மட்டுமே இதர முதலீட்டு வாய்ப்புகளைக் கவனிக்க வேண்டும்.</p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஷேர்லக் - வட்டி இன்னும் உயரும்! </div>
<div class="subtitle1"></div>
<div class="content" style="border-top:1px solid #DDD;">
<p class="content">''உள்ளதைச் சொல்வேன், நல்லதைச் சொல்வேன்’ என்றபடி நம் கேபினுக்குள் நுழைந்தார் ஷேர்லக். ''சொல்லுங்கள்'' என அவர் பேச்சை நாம் குறிப்பெடுக்க ஆரம்பித்தோம்.</p>
<p class="content">''இந்த வாரம் சந்தை இறங்கியதற்கான காரணங்கள் பல. முதல் காரணம், அமெரிக்காவின் ஃபெடரல் ரிசர்வ், கடன் பத்திரங்களை வாங்குவதற்கான தொகையை 75 பில்லியன் டாலரிலிருந்து 65 பில்லியன் டாலராகக் குறைத்திருப்பது. இதனால் அமெரிக்க டாலரின் மதிப்பு உடனே வலுவடைய, அந்த ஊர் பங்குச் சந்தை ஆட்டம் கண்டது. அண்ணனுக்குத் தொடை நடுங்கினால், தம்பிக்குக் கை நடுங்காதா என்ன? உடனே உலகம் முழுக்க உள்ள சந்தைகளும் சரிந்தன.</p>
<p class="content">ஏற்கெனவே நெருப்பு எரிகிறபோது பலமான காற்று அடித்தால், தீ கொழுந்துவிட்டு எரியத்தானே செய்யும்? ஃபெடரல் ரிசர்வ் பிரச்னையால் தள்ளாடிக்கொண்டிருந்த இந்தியச் சந்தையை எஃப் அண்டு ஓ எக்ஸ்பைரியும் இறக்கிவிட்டுவிட்டது. இந்த இரண்டு நடவடிக்கைகளுக்குப் பிறகு சந்தை கொஞ்சம் நிதானத்துக்கு வந்திருக்கிறது. இனி, அடுத்த வாரம் மேல்நோக்கிச் செல்லும் என்று எதிர்பார்க்கலாம். நீண்டகால முதலீட்டாளர்கள் மட்டும் நல்ல பங்குகளை வாங்கவும். மற்றபடி டிரேடர்கள் நாணயம் விகடனில் டிரேடர் பக்கங்களையும் ஸ்ரீராம் தரும் டெக்னிக்கல் பரிந்துரையையும் ஃபாலோ செய்யவும்'' என்றார்.</p>
<p class="content">''அமெரிக்க ஃபெடரல் ரிசர்வ் பாண்டு பத்திரங்களை வாங்குவதைக் குறைப்பதால் நமக்கு ஏதாவது பாதிப்பு வருமா?'' என்று கேட்டோம்.</p>
<p class="content">''அமெரிக்கா கடன் பத்திரம் வாங்குவதைக் குறைப்பதால் உடனடியாக இந்தியாவுக்கு ஏதும் பாதிப்பு  வராது. மேலும், அந்நிய நேரடி முதலீடுகள் மீண்டும் வலுவடைந்துள்ளதாக மத்திய நிதி அமைச்சகம் கருத்துத் தெரிவித்துள்ளது. தவிர, அமெரிக்கா இனி ஒவ்வொரு மாதமும் சுமார் 10 பில்லியன் டாலர் அளவுக்கு பாண்டு வாங்குவதைக் குறைக்கவிருப்பதால், இன்னும் சில மாதங்களில் அது ஒரு வழக்கமான செய்தியாக மாறிவிடும்.</p>
<p style="text-align: center"><img width="400" height="528" alt="" src="http://cdnw.vikatan.com/nanayam/2014/02/mdaymu/images/nav08a.jpg"></p>
<p class="content">அதேசமயம், இந்த நிதியாண்டின் முதல் ஒன்பது மாதங்களிலேயே நிதிப் பற்றாக்குறை முழு வருடத்துக்கான பட்ஜெட்டில் 95 சதவிகிதத்தைத் தாண்டிவிட்டது. சிதம்பரம் இதை எப்படிச் சமாளிக்கப் போகிறாரோ'' என்றவருக்கு, ஒரு தட்டில் இரண்டு முறுக்கை வைத்துத் தந்தோம். அதைச் சாப்பிடத் தொடங்கியவரிடம், ''டிசம்பர் காலாண்டில் முத்தூட் ஃபைனான்ஸ் நிறுவனத்தின் நிகர லாபம் 28% வீழ்ச்சிக் கண்டுள்ளதே?'' என நாம் அடுத்தக் கேள்வியைக் கேட்டோம்.</p>
<p class="content">''எல்லாம் ஆர்பிஐ-ன் நடவடிக்கைதான் காரணம். அதாவது, கடன் வழங்கும் அளவைக் குறைத்தது, கடன் வாங்கும்போது பான் கார்டு உள்ளிட்டத் தகவல்களைத் தெரிவிக்க வேண்டும் என்று ஆர்பிஐ சொன்னதால் பலரும் தனியார் நிதி நிறுவனங்களில் கடன் வாங்குவது குறைந்துள்ளது. இது முத்தூட் நிறுவனத்தையும் பாதித்துள்ளது. அதேநேரத்தில், அண்மையில் கடன் வழங்கும் அளவை 60-லிருந்து 75 சதவிகிதமாக ஆர்பிஐ அதிகரித்துள்ளதால் வரும் காலாண்டில் இந்த நிறுவனத்தின் லாபம் அதிகரிக்கும் என எதிர்பார்க்கலாம்'' என்றார்.</p>
<p class="content">''கிராமப்புறங்களில் வருமானம் அதிகரித்துள்ளதுதான்  ஹிந்துஸ்தான் யுனிலீவர் நிகர லாபம் அதிகரிக்கக் காரணமா?'' என்று வினவினோம்.</p>
<p class="content">''டிசம்பர் காலாண்டில் நிகர லாபம் 21.91% அதிகரித்து, ரூ.1062.3 கோடியாக உள்ளது. நிகர லாப அதிகரிப்புக்கு இந்த நிறுவனம் செலவுகளைக் கணிசமாகக் குறைத்ததே காரணமாகச் சொல்கிறார்கள்'' என்றார்.</p>
<p class="content">''பார்தி ஏர்டெல்லின் நிகர லாபம் மூன்றாவது காலாண்டில் 100 சதவிகிதத்துக்கு மேல் அதிகரித்துள்ளதே?'' என்று கேட்டோம்.</p>
<p class="content">''இந்த அதிகரிப்பு முதலீட்டாளர் களைக் குஷிப்படுத்தி இருக்கிறது. செல்போன் சேவையில் முக்கிய நிறுவனமான பார்தி ஏர்டெல்லின் நிகர லாபம் தொடர்ந்து 15 காலாண்டுகளாகக் குறைந்து வந்தது. இந்த நிலையில் டிசம்பர் காலாண்டில் 115.1% அதிகரித்து ரூ.610 கோடியாக அதிகரித்துள்ளது. இதுவே கடந்தாண்டு இதேகாலத்தில் ரூ.284 கோடி ரூபாயாகத்தான் இருந்தது. செலவுக் குறைப்பு நடவடிக்கைகள் மற்றும் இலவச அழைப்புகளைக் குறைத்தது மூலம் இந்த அபரிமிதமான லாப அதிகரிப்பு நடந்துள்ளது'' என்றார்.</p>
<p class="content">''ஐசிஐசிஐ பேங்க்-ன் நிகர லாபம் 13% அதிகரித்துள்ளதே?'' என்றோம்.</p>
<p class="content">''ஐசிஐசிஐ பேங்கின் நிகர லாபம் டிசம்பர் காலாண்டில் ரூ.2,532 கோடியாக அதிகரித்துள்ளது. இந்த லாபத்துக்குக் காரணம் அதிக வட்டி வருவாய், லாப வரம்பு உயர்வு, வட்டிசாரா வருவாய் அதிகரித்தது போன்றவைகளாக உள்ளன. ஐசிஐசிஐ. பேங்க், வாராக் கடனுக்கான ஒதுக்கீட்டை இரு மடங்காக அதிகரித்துள்ளது. அப்படிச் செய்யவில்லை என்றால் நிகர லாபம் இன்னும் அதிகரித்திருக்கும்'' என்று சொன்னார்.</p>
<p class="content">''நம் ஊர் டிவிஎஸ் மோட்டாரின் லாபம் 31% கூடி இருப்பதைக் கவனித்தீர்களா?'' என்று கேட்டோம்.</p>
<p class="content">''புதிய வாகன அறிமுகம் மற்றும் ஏற்றுமதி அதிகரிப்பால் விற்பனை அதிகரித்து லாபம் உயர்ந்துள்ளது. இதன் இருசக்கர வாகன ஏற்றுமதி 22% அதிகரித்துள்ளது. மூன்று சக்கர வாகன விற்பனை 52% அதிகரித்திருப்பது குறிப்பிடத்தக்கது'' என்று சொன்னார்.</p>
<p class="content">''சங்க்வி குழுமத்துக்கு செபி ரூ.5 கோடி அபராதம் விதித்துள்ளதே?'' என்று விசாரித்தோம்.</p>
<p class="content">''எல்லாம் மோசடியாகப் பங்கு வர்த்தகம் மேற்கொண்டதற்குதான் இந்த அபராதம். சங்க்வி குழுமம், அதன்கீழ் செயல்பட்ட நகோடா டெக்ஸ்டைல்ஸ், காயத்ரி புராஜெக்ட்ஸ் உள்ளிட்ட நான்கு நிறுவனங்களுக்குள்ளேயே பங்கு வர்த்தகம் செய்து பங்கு விலையைக் கணிசமாக உயர்த்தின. இதன்மூலம் சங்க்வி குழுமம் பெற்ற லாபம் ரூ.2.34 கோடி. இந்தக் குற்றச்சாட்டு நிரூபிக்கப்பட்டதால் அபராதம் விதிக்கப்பட்டுள்ளது'' என்று விளக்கம் தந்தார்.</p>
<p class="content">ஏறக்குறையப் புறப்படத் தயாரானவரிடம், ''நிறுவனங்களில் வாரிசுகளை நிமியப்பது பற்றி செபி அமைப்பு தீவிரமாக இருக்கிறதே?'' என்றோம்.</p>
<p class="content"><img align="left" width="143" height="338" alt="" src="http://cdnw.vikatan.com/nanayam/2014/02/mdaymu/images/nav08b.jpg">''டாடா மோட்டார்ஸ் நிறுவனத்தின் சிஇஓ கார்ல் ஸ்லைமின் திடீர் மரணத்தைத் தொடர்ந்து செபியின் இந்த முயற்சிக்கு நிறுவனங்களைச் சேர்ந்தவர்களும் பங்கு முதலீட்டாளர்களும் அமோக ஆதரவைத் தெரிவிக்கிறார்கள். ஒரு நிறுவனத்தின் தலைமைப் பொறுப்பில் இருப்பவர் மாறும்போது அந்தப் பதவிக்கு உடனடியாக ஒருவரை நியமிக்கவில்லை என்றால் முடிவு எடுப்பது தாமதமாகி அந்த நிறுவனத்தின் லாபம் குறைவதோடு செயல்பாடும் சீர்கெட்டுவிடும்.</p>
<p class="content">உதாரணத்துக்கு, செபியின்  தலைவர் பதவியை யூ.கே. சின்ஹா ஏற்றுக்கொள்வதற்குமுன் யூடிஐ மியூச்சுவல் ஃபண்டு நிறுவனத்தின் தலைவராக இருந்தார். அவர் அந்தப் பதவியைவிட்டு வந்தபிறகு இன்னும் அந்த இடத்துக்கு வேறு ஒருவர் நியமிக்கப்படவில்லை.</p>
<p class="content">இதுபோன்ற பிரச்னை இனி எந்தவொரு நிறுவனத்துக்கும் வரக்கூடாது என்பதில் செபி உறுதியாக இருக்கிறது'' என்றவர், நம்மிடம் விடைபெறும் முன் சொன்ன செய்தி.</p>
<p class="content">''மார்க்கெட் எதிர்பார்ப்புக்கு மாறாக 0.25% ரெப்போ ரேட் விகிதத்தை அதிகரித்திருக்கிறார் ரிசர்வ் வங்கி கவர்னர் ரகுராம். பணவீக்கம் அடுத்தச் சில மாதங்களில் கணிசமாகக் குறையவில்லை எனில், இன்னும்கூட 0.25% உயர்த்தினாலும் ஆச்சர்யமில்லை. தான் வட்டியைக் குறைத்தாலும் வங்கிகள் குறைப்பதில்லை, வளர்ச்சிக்கு மூலதனம்தான் முக்கியம் என்றும் சொல்லியுள்ளார்.</p>
<p class="content">அடுத்த ரவுண்டு வட்டி உயர்த்த இன்னும் சில மாதம் ஆகும் என்றாலும் இப்போதே ஜாக்கிரதையாக இருப்பது நல்லதுதானே'' என்று சொல்லிவிட்டு,  தனது புல்லட்டில் ஏறிப் பறந்தார்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜஸ்ட் ரிலாக்ஸ் : புத்துணர்வுக்குப் புத்தக வாசிப்பு! </div>
<div class="subtitle1">நீரை.மகேந்திரன் </div>
<div class="subtitle2"></div>
<div class="content" style="border-top:1px solid #DDD;">
<p class="content">''டென்ஷன் இல்லாத பிசினஸ் எது? பிசினஸில் டென்ஷன் இருக்கத்தான் செய்யும். அதை எப்படி எதிர்கொண்டு தீர்வு காண்கிறோம் என்பதில்தான் இருக்கிறது உண்மையான ரிலாக்ஸேஷன். டென்ஷனை மறந்துவிட்டு, எப்படி இதர வேலைகளைப் பார்க்கமுடியும்? நான் அதற்குதான் முக்கியத்துவம் கொடுப்பேன்.</p>
<p class="content">அதேநேரத்தில், ஒரு டென்ஷன் என்றால் அதை நாம் மட்டுமே தீர்க்கவேண்டும் என்பதில்லை. பலரது யோசனைகள், முயற்சிகள் எனப் பிறரும் நம் டென்ஷனில் பங்குகொள்வதால், அது தரும் அழுத்தம் பாதியாகக் குறைந்துவிடுகிறது. தவிர, நான் என்னை ஒரு கன்சல்டன்டாகவே நினைக்கிறேன். அதுவே டென்ஷனிலிருந்து என்னை விடுபட வைத்துவிடுகிறது.</p>
<p class="content">எனக்குப் பிடித்த ரிலாக்ஸேஷன், புத்தகங்கள் வாசிப்பது. தினசரி ஒரு மணிநேரம் புத்தகம் வாசிப்பேன். நல்ல பொருளாதாரக் கட்டுரைகள், நவீன தமிழ் இலக்கியங்கள் என வாசிக்கிறேன். புத்தகங்கள் வாசிப்பதன் மூலம் நம்மைச் சுற்றி என்ன நடக்கிறது என்பதைத் தெரிந்துகொள்ள முடிகிறது. மக்களைச் சென்றடைவதுதான் நமது தொழிலின் நோக்கம் எனில், அவர்களின் மனநிலையை அறிந்துகொள்ள வேண்டியது அவசியம்.</p>
<p style="text-align: center"><img width="291" height="217" alt="" src="http://cdnw.vikatan.com/nanayam/2014/02/mdaymu/images/nav82a.jpg"></p>
<p class="content">தவிர, ஆண்டுக்கு ஒருமுறை குடும்பத்தோடு வடஇந்தியச் சுற்றுலா செல்வோம். அதிலும், குறிப்பாக மலை சார்ந்த இடங்கள், வன உயிரினக் காப்பகங்களுக்குச் செல்வதை வழக்கமாக வைத்திருக்கிறேன்.</p>
<p class="content">மார்கழி மாதம் சென்னையில் நடக்கும் கர்னாடக இசைக் கச்சேரிகளுக்குச் செல்வேன். இசையை ரசிப்பது என்பதையும் தாண்டி, இசையின் இப்போதையப் போக்கு எப்படி உள்ளது என்பதை ஆராய்வது எனக்குப் பிடிக்கும். தற்போது சமூகத்தின் பின்தங்கிய குழந்தைகளின் கல்வி தொடர்பான ஆய்வுகளுக்கு நேரம் ஒதுக்குகிறேன். மேலைநாடுகளில் கல்வியில் ஏற்பட்ட மாற்றங்களை இங்குக் கொண்டுவரவேண்டும் என்பதில் ஆர்வமாக உள்ளேன்.</p>
<p class="content">டென்ஷன் என்பது தவறான விஷயமல்ல. அது தொழிலின் ஒரு பாகம்தான் என்பதை உணர்ந்தால், டென்ஷனிலிருந்து விடுபட்டு  ரிலாக்ஸேஷனைத் தேடி ஓடவேண்டியதே இல்லை!''</p>
<p style="text-align: right"><span style="color: #993300">         படம்: ச.இரா.ஸ்ரீதர்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பங்குச் சந்தை... இனி என்ன ஆகும்? </div>
<div class="subtitle1">சி.சரவணன்</div>
<div class="subtitle2"></div>
<div class="content" style="border-top:1px solid #DDD;">
<p class="content">இந்தியப் பங்குச் சந்தைக் கடந்த மூன்று மாத காலமாக ஏறக்குறைய ஒரு ரேஞ்சிலேயே வர்த்தகமாகி வருகிறது. அதாவது, நிஃப்டி 6000 - 6400 புள்ளிகளுக்கு இடையே ஏறிஇறங்கி, இறங்கிஏறிக்கொண்டிருக்கிறது. சந்தை இப்படியேதான் இருக்குமா? அல்லது ஏற்றம் வருமா? எனப் பங்குச் சந்தை நிபுணர் ஏ.கே.பிரபாகரிடம் கேட்டோம்.  சந்தையின் போக்கு இனிவரும் காலத்தில் எப்படி இருக்கும் என்பதை விரிவாக விளக்கிச் சொன்னார் அவர்.</p>
<p class="content">''இன்னும் சில மாதங்களில் நாடாளுமன்றத் தேர்தல் வரவிருப்பதால் வெளிநாட்டு முதலீட்டாளர்கள், அந்நிய நிதி முதலீட்டாளர்கள், இந்திய நிறுவன முதலீட்டாளர்கள் மற்றும் பொதுமக்கள் பெரிய முதலீட்டு முடிவுகள் எதையும் இப்போது எடுக்கத் தயாராக இல்லை. அவர்களெல்லாம் தேர்தல் கூட்டணி மற்றும் தேர்தல் முடிவுக்காகக் காத்திருக்கிறார்கள். காங்கிரஸ் அல்லது பாரதிய ஜனதா கட்சிக்குத் தனியாகக் குறைந்தபட்சம் 200 சீட்டுகள் கிடைக்கும்பட்சத்தில் இந்தியப் பங்குச் சந்தை மிகப் பெரிய எழுச்சியைச் சந்திக்க வாய்ப்புள்ளது.</p>
<p class="content">ரிசர்வ் வங்கியின் புதிய கவர்னராக ரகுராம் ராஜன் பதவியேற்ற பிறகு அமெரிக்க டாலருக்கு இணையான இந்திய ரூபாயின் வெளிமதிப்பு நிலைபெறத் தொடங்கி இருக்கிறது. இது இந்திய பொருளாதார வளர்ச்சிக்கு உதவி செய்வதாக இருக்கிறது. நாடாளுமன்றத் தேர்தல் முடிவுக்குப் பிறகு ரூபாய் மதிப்பு 57 - 55-ஆக வலிமை பெற அதிக வாய்ப்புள்ளது.</p>
<p style="text-align: center"><img width="500" height="339" alt="" src="http://cdnw.vikatan.com/nanayam/2014/02/mdaymu/images/nav12b.jpg"></p>
<p class="content">ஆக, பங்குச் சந்தையில் பெரிய முன்னேற்றம் காணப்படவில்லை என்றாலும், பல தனிப்பட்ட பங்குகளின் விலை அதிகரித்து லாபம் தரத்தான் செய்கின்றன' என்றவர், தற்போதைய நிலையில் எந்த மாதிரியான பங்குகளில் முதலீடு செய்தால் லாபகரமாக இருக்கும் என்பதை விளக்கினார்.</p>
<p class="content">''ஆர்பிஐ புதிய வங்கிகளுக்கு உரிமம் வழங்குவது குறித்த அறிவிப்பை பிப்ரவரி இரண்டு அல்லது மூன்றாவது வாரத்தில் அறிவிக்க உள்ளது. அந்த வகையில், எந்தக் குழுமம் மற்றும் கம்பெனிகளுக்கு வங்கி ஆரம்பிக்க உரிமம் கிடைக்கிறதோ, அவற்றின் பங்குகள் 2014-15-ம் ஆண்டில் நல்ல லாபம் தரும் என எதிர்பார்க்கலாம். இப்படி உரிமம்பெறும் நிறுவனங்களின் பங்கு விலை பத்தாண்டுகளில் பத்து மடங்குக்குமேல் விலை அதிகரிக்க வாய்ப்புண்டு. இதை ஓர் உதாரணம் மூலம் பார்த்தால் எளிதில் விளங்கும்.</p>
<p class="content">யெஸ் பேங்க் விலை 2009-ல் ரூ.50-ஆக இருந்தது. இது 2013-ல் 305 ரூபாய்க்கு அதிகரித்துள்ளது. இடையில் 500 ரூபாய் வரைக்கும் ஏறிஇறங்கி உள்ளது. இதேபோல், இண்டஸ் இந்த் பேங்க் (1998-ல் ரூ.32, 2013ல் 378), கோட்டக் மஹிந்திரா பேங்க் (2003-ல் ரூ.14, 2013-ல் ரூ.600), ஹெச்டிஎஃப்சி பேங்க் (1996-ல் ரூ.6, 2013-ல் ரூ.631) போன்ற பங்குகளும் நல்ல லாபம் தந்துள்ளன.</p>
<p class="content"><img align="right" width="335" height="251" alt="" src="http://cdnw.vikatan.com/nanayam/2014/02/mdaymu/images/nav12c.jpg">ஐடிஎஃப்சி, எல்ஐசி ஹெச்எஃப்எல், ஆர்.இ.சி, ஆதித்ய பிர்லா மணி, பஜாஜ் ஃபைனான்ஸ் உள்ளிட்ட நிறுவனங்களுக்குப் புதிய வங்கித் தொடங்க உரிமம் கிடைப்பதற்கான வாய்ப்பு இருக்கிறது. இந்த நிறுவனங் களுக்கு வங்கி உரிமம் கிடைத்தால், அவற்றின் பங்கு முதலீட்டில் நீண்டகாலத்தில் கணிசமான ஆதாயம் பார்க்க முடியும். 8, 10 வருடங்களில் இதன் விலை  பலமடங்காக உயரும்!  </p>
<p class="content">அடுத்து பாரதிய ஜனதா ஆட்சியைப் பிடிக்கும் என வெளிநாட்டு முதலீட்டாளர்களும் நிதி நிறுவனங்களும் எதிர்பார்க்கின்றன. அப்படி நடக்கும்பட்சத்தில் பொதுத்துறை நிறுவனங்கள் மிகச் சிறப்பாகச் செயல்பட வாய்ப்புள்ளது. இதை மனதில் வைத்து இப்போதே எஃப்ஐஐகள் முன்னணி பொதுத்துறை நிறுவனங்களில் முதலீடு செய்ய ஆரம்பித்திருக்கின்றனர். கெயில், செயில், ஓஎன்ஜிசி, ஆயில் இந்தியா, இந்தியன் ஆயில் கார்ப்பரேஷன் போன்ற நிறுவனப் பங்குகளில் முதலீடு செய்ய எஃப்ஐஐகள் அதிக ஆர்வமாக இருக்கிறார்கள். தேர்தல் நேரத்தில் பொதுத்துறை நிறுவனங்களில் எஃப்ஐஐ-களின் முதலீடு அதிகரிக்க வாய்ப்புள்ளது.</p>
<p class="content">நிஃப்டி புள்ளிகள் 6000 நிலையில் சற்று இறங்கிக் காணப்படுகிறது. அது 5970 புள்ளிகளுக்குக் கீழே இறங்காதவரையில் மேலே செல்லத்தான் அதிக வாய்ப்பு உள்ளது. வரும் ஏப்ரலுக்குள் சந்தை 6500 - 6800 வரைக்கும் செல்லக்கூடும். நிஃப்டி பங்குகளில் ஐசிஐசிஐ பேங்க், எல் அண்ட் டி, ரிலையன்ஸ் இண்டஸ்ட்ரீஸ், ஐடிசி போன்ற பங்குகள் நல்ல லாபம் தர வாய்ப்புள்ளது' என்றார் ஏ.கே.பிரபாகர்.</p>
<p style="text-align: center"><img align="left" width="300" height="174" alt="" src="http://cdnw.vikatan.com/nanayam/2014/02/mdaymu/images/nav12d.jpg"></p>
<p class="content">இதே கருத்தைதான் ஈக்விட்டி ரிசர்ச் அனலிஸ்டான ஜி.சொக்கலிங்கமும் தெரிவித்தார். ''எஃப்ஐஐகள் இப்போது பெரிய முதலீட்டு முடிவு எதையும் எடுக்காமல் இருக்கிறார்கள். அவர்கள் மார்ச் இறுதி அல்லது ஏப்ரல் முதல் மாதத்தில்தான் புதிய முதலீட்டு முடிவுகளை எடுக்கவிருக்கிறார்கள். இந்தியாவைப் பொறுத்தவரையில் தமிழ்நாடு, மேற்கு வங்காளம் உள்ளிட்ட 7 மாநிலங்களில் மாநில கட்சி வலிமையாக உள்ளன. இந்தக் கட்சிகளுடன் தேசிய கட்சிகளான காங்கிரஸ், பாரதிய ஜனதா வைக்கும் கூட்டணியைப் பொறுத்துதான் வெற்றி, தோல்வி இருக்கிறது. இந்தக் கூட்டணி உருவாக்கங்கள் மார்ச் நடுவில் நடக்கும். அப்போதுதான் எஃப்ஐஐகள், மியூச்சுவல் ஃபண்டு நிறுவனங்கள் உள்ளிட்டவை முதலீட்டு முடிவை எடுக்கும். அதுவரைக்கும் நீண்டகால முதலீட்டாளர்கள் காத்திருக்கத் தேவையில்லை. நல்ல திறமையான நிர்வாகம், அதிக டிவிடெண்ட் யீல்டு, வலிமை அடிப்படை கொண்ட நிறுவனப் பங்குகளை வாங்கத் தொடங்கிவிடலாம்.</p>
<p class="content">ஏற்கெனவே முதலீடு செய்து நல்ல விலை கண்டிருக்கும் பங்குகளை விற்று லாபம் பார்த்துவிட்டு, நன்றாக விலை இறங்கிக் காணப்படும், அடிப்படையில் வலிமையான மிட் கேப் பங்குகளில் முதலீடு செய்தால் அதிக லாபம் பார்க்க முடியும்'' என்றவரிடம், 'விலை உயரக்கூடிய பங்குகளைக் குறிப்பிட்டுச் சொல்ல முடியுமா?’ என்று கேட்டோம்.</p>
<p class="content">''எல்ஜி பாலகிருஷ்ணன் பிரதர்ஸ்,ஹெரிடேஜ் ஃபுட்ஸ், எம்பஸிஸ் (விஜீலீணீsவீs), ஆர்எஸ்டபிள்யூஎம், ஜேகே டயர்ஸ் போன்ற பங்குகளை விலை குறையும்போது வாங்கிவந்தால் ஓராண்டுக் காலத்துக்குள் கணிசமான வருமானம் பார்க்க முடியும்' என்றவரிடம் சந்தையின் போக்கு எப்படி இருக்கும் என்றோம்.</p>
<p class="content">''மார்ச், ஏப்ரலில் சென்செக்ஸ் புள்ளிகள் 20000 - 21000 இடையே காணப்படும். காங்கிரஸ் அல்லது பாரதிய ஜனதாவுக்குத் தனிப்பட்ட முறையில் 200 சீட்டுகளுக்குமேல் கிடைக்கும்பட்சத்தில் சந்தை வேகமாக மேலேறிவிடும்'' என்றார் ஜி.சொக்கலிங்கம்.</p>
<p class="content">நல்ல காலம் பிறக்கட்டும் என்று காத்திருக்காமல் களமிறங்குவதே புத்திசாலித்தனம்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">Nanayam Facebook</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img width="600" height="840" alt="" src="http://cdnw.vikatan.com/nanayam/2014/02/mdaymu/images/nav29a.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">எஃப்&amp; ஓ கார்னர்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img width="600" height="813" alt="" src="http://cdnw.vikatan.com/nanayam/2014/02/mdaymu/images/nav81.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கம்பெனி ஸ்கேன் </div>
<div class="subtitle1">ஹவுஸிங் டெவலப்மென்ட் ஃபைனான்ஸ் கார்ப்பரேஷன்! </div>
<div class="subtitle2"></div>
<div class="content" style="border-top:1px solid #DDD;">
<p class="content">ஹெச்டிஎஃப்சி எனச் சுருக்கமான பெயரில் அனைவருக்கும் அறிமுகமுள்ள இந்த நிறுவனம் 30  வருடங்களுக்கும் மேலாக மத்தியதர மக்களுக்குச் சொந்த வீட்டுக்கனவை நனவாக்கி வருகிறது. அரசுடைமை ஆக்கப்பட்ட வங்கியான பாரத ஸ்டேட் பேங்க்தான் வீட்டுக் கடனில் முதல் இடத்தில் இருக்கிறது. இதற்கடுத்து,  கடன் தொகை அளவில் பெரிய கம்பெனியாக இருப்பது  இதுதான்!  </p>
<p style="text-align: center"><span style="color: #993300">பிசினஸ் எப்படி? </span></p>
<p class="content">கையில் மொத்தமாகப் பணம் வைத்துக்கொண்டு வீடு கட்டுபவர்களை இந்தக் காலத்தில் விரல்விட்டு எண்ணிவிடலாம். அதிலும் வீட்டுக் கடனில் அசலுக்கும் வட்டிக்கும் வருமான வரிச் சலுகை இருப்பதால் அனைவருமே வீட்டுக் கடன் வாங்க முயற்சிப்பார்கள் என்பதுதான் இந்தத் துறைக்கு ஒரு பெரிய வரப்பிரசாதம்.</p>
<p class="content">ஆனால், 5 வருடகாலத்துக்கு டெபாசிட்களை வாடிக்கையாளர் களிடமிருந்து வாங்கி, 15 வருடகாலத்துக்கான வீட்டுக் கடனைத் தந்து நீண்டகாலமாக வெற்றிகரமாகத் தொழில் செய்வது ஒரு சாதாரண விஷயமில்லை. அதிலும் 30 ஆண்டுகளுக்கு மேலாக இந்தத் துறையில் கோலோச்சி இருப்பது விசேஷமான ஒன்று எனலாம்.</p>
<p class="content">ஏனென்றால், வீட்டுக் கடன் வியாபாரத்தின் அளவு என்பது பொருளாதார வளர்ச்சி மற்றும் வீழ்ச்சிக்கு ஏற்றாற்போல் வேகமாக மாறக்கூடிய ஒன்றாகும். நாட்டின் ஒட்டுமொத்த மக்கள் தொகையைக் கணக்கிடும்போது தொடர்ந்து நிலவிவரும் மத்தியதர வர்க்கத்தினருக்கான வீடுகளுக்கான தட்டுப்பாடு, குறைந்த அளவில் புழக்கத்தில் இருக்கும் வீட்டுக் கடன் என்பது அடுத்தப் பொருளாதார வளர்ச்சி சைக்கிள் வர ஆரம்பிக்கும்போது பெரிய அளவுக்கான வியாபாரத்துக்கு அடிகோலும் என்பதில் சந்தேகமில்லை.</p>
<p style="text-align: center"><img alt="" width="335" height="223" src="http://cdnw.vikatan.com/nanayam/2014/02/mdaymu/images/nav66a.jpg"></p>
<p class="content">இந்திய மக்கள்தொகையில் கிட்டத்தட்ட 60% பேர் 30 வயதுக்குக் கீழ் இருப்பவர்கள். இந்த இளைய சமுதாயத்தினரும் உழைத்துச் சம்பாதிக்கும்போது தங்களுக்கான வீடுகளின் தேவையைப் பூர்த்திச் செய்ய வீட்டுக் கடன் வாங்கவே செய்வார்கள் என்பது உறுதியான வியாபாரத்துக்கான வாய்ப்பையே காட்டுகிறது.</p>
<p style="text-align: center"><span style="color: #993300"> கம்பெனி எப்படி? </span></p>
<p class="content">அகில இந்திய அளவில் 300 அலுவலகங்கள், 90 துணைநிலை அலுவலகங்கள் என்ற வலுவான நெட்வொர்க்கை உருவாக்கி 2,400 பெரிய மற்றும் சிறிய நகரங்களில் வீட்டுக் கடன் வழங்கித் தன்னுடைய தொழிலை சிறப்பாகச் செய்துவருகிறது. தவிர, டைரக்ட் சேல்ஸ் ஏஜென்ட்கள் பலரையும் பணியில் இறக்கித் தனது  வியாபாரத்தைப் பெருக்கி வருகிறது.</p>
<p class="content">ஹவுஸிங் ஃபைனான்ஸ் தொழிலில் மட்டுமல்லாமல், ஃபைனான்ஸ் துறையில் ஒரு பெரும் குழுமமாக உருவெடுக்கத் தேவையான முதலீடுகளான ஆயுள் காப்பீடு (ஹெச்டிஎஃப்சி லைஃப்), வங்கி (ஹெச்டிஎஃப்சி), மியூச்சுவல் ஃபண்டு (ஹெச்டிஎஃப்சி அசெட் மேனேஜ்மென்ட்), ஜெனரல் இன்ஷூரன்ஸ் (ஹெச்டிஎஃப்சி ஜெனரல்) என நிதிச் சார்ந்த அனைத்து முக்கியத் துறைகளிலும் கால்பதித்துள்ளது.  </p>
<p class="content">ஃபைனான்ஸ் துறையில் செலவினம் என்பது லாபத்தைப் பாதிக்கக்கூடிய மிக முக்கியமான ஒரு விஷயம். இந்த நிறுவனம் ஹவுஸிங் ஃபைனான்ஸை மிகுந்த கவனத்துடன் செய்துவருவதால் பல ஆண்டுகளாக வருமானத்துக்கும் செலவுக்கும் இடையே இருக்கும் விகிதாசாரத்தைக் ஏறக்குறைய மிகக் குறைந்த அளவான ஏழு சதவிகிதத்திலேயே வைத்துக்கொண்டுள்ளது.</p>
<p class="content">நீண்டகாலமாக இந்தத் துறையில் இருப்பதாலும், சிறந்த விற்பனை பிரதிநிதிகளைப் பெற்றிருப்பதாலும் புதிய வாடிக்கையாளர்களைப் பெறுவது இந்த நிறுவனத்துக்கு மிகவும் சுலபமான விஷயமாக இருக்கிறது.  புதிய வியாபாரத்தில் ஏறக்குறைய 85 சதவிகிதத்தைச் சொந்தமாகவே பெற்றுக்கொள்கிறது.  ஹெச்டிஎஃப்சி பேங்க் மூலமாகவும் வீட்டுக் கடனுக்கான வாடிக்கையாளர்கள் இந்த நிறுவனத்துக்குக் கிடைக்கின்றனர்.  </p>
<p style="text-align: center"><img alt="" width="477" height="363" src="http://cdnw.vikatan.com/nanayam/2014/02/mdaymu/images/nav66b.jpg"></p>
<p class="content">ஃபைனான்ஸிங் துறைக்கு மிகவும் தேவையான கன்சர்வேட்டிவ் அப்ரோச் என்பது இந்த நிறுவனத்துக்கு  மிக அதிகம். நீண்டநாட்களாகத் தொடர்ந்து கடன் அளித்த சொத்தின் மதிப்புக்கும், கடன் தொகைக்கும் இடையே உள்ள விகிதாசாரம் ஏறக்குறைய 65 சதவிகிதமாக இருப்பதே இதற்குச் சான்று. மிகவும் குறைவான வாராக்கடன் ஒதுக்கீடு விகிதம், மிகவும் குறைவான வாராக்கடன் மூலம் வரும் நஷ்டம் என்பதை நீண்டநாட்களாகக் கொண்டிருப்பது இதன் தனிச் சிறப்பு.</p>
<p style="text-align: center"><span style="color: #993300">போட்டி எப்படி? </span></p>
<p class="content">வாய்ப்புகள் பலவற்றை வழங்கும் இதுபோன்ற தொழில்களில் போட்டியும் அதிகமாக இருக்கவே செய்யும். அதிலும் வங்கிகள் இந்தத் தொழிலில் கால்பதிக்க மிகவும் ஆவலாகச் செயல்பட்டு வருகின்றன. இருப்பினும் தன்னுடைய தரமான சேவையால் மட்டுமே இந்தப் போட்டியை இந்த நிறுவனம் சமாளித்து வருகிறது. போட்டி அதிகமானதால் இந்த நிறுவனம் வழங்கும் பல்வேறு சேவைகளுக்கான கட்டணங்கள் ஒட்டுமொத்தமாகத் தள்ளுபடி செய்யப்படவோ அல்லது குறைக்கப்படவோ வேண்டியுள்ளது.</p>
<p style="text-align: center"><img width="600" height="174" alt="" src="http://cdnw.vikatan.com/nanayam/2014/02/mdaymu/images/nav66d.jpg"></p>
<p style="text-align: center"><span style="color: #993300">ரிஸ்க் ஏதும் உண்டா? </span></p>
<p class="content">இந்த நிறுவனத்தின் வியாபாரம் ரிசர்வ் வங்கி மற்றும் நேஷனல் ஹவுஸிங் பேங்க் என்ற இரண்டு நிறுவனங்களின் கட்டுப்பாட்டுக்குள் வருகிறது. வீடு மற்றும் மனைகளின் விலை அதிவேகமாக ஏற ஆரம்பித்த நாளிலிருந்தே சட்டதிட்டங்களும் கடுமையாகிக்கொண்டே வருகிறது. ஏனென்றால், கட்டுக்கோப்பில்லாத கடன் வழங்குதல் என்பது வீடு மற்றும் மனை விலைகளில் உச்சகட்ட ஸ்பெக்குலேஷனைக் கொண்டுவந்து இறுதியில் விலைச்சரிவுகள் பெரிய அளவில் வந்துவிட வாய்ப்புள்ளது.</p>
<p class="content">சமீபத்தில் வந்த சட்டமான நிலம் கையகப்படுத்துதல் சட்டம் மற்றும் தற்சமயம் அரசாங்கம் கொண்டுவர முயன்றுகொண்டிருக்கும் ரியல் எஸ்டேட் துறையைக் கண்காணிப்பதற்கான தனி ரெகுலேட்டர் போன்ற பல்வேறு விஷயங்களும் ஹெச்டிஎஃப்சியின் தொழிலில் தற்காலிகமான பாதிப்புகளைக் கொண்டுவர வாய்ப்புள்ளது. ஒருகாலத்தில் மொத்த வருமானத்தில் 30% வரை இருந்த கட்டண வருவாய் தற்சமயம் ஹவுஸிங் துறையில் நிலவிவரும் போட்டியால் கிட்டத்தட்ட இரண்டு சதவிகித அளவுக்குக் குறைந்துவிட்டது.</p>
<p style="text-align: center"><img width="335" height="241" alt="" src="http://cdnw.vikatan.com/nanayam/2014/02/mdaymu/images/nav66e.jpg"></p>
<p class="content">ஏறக்குறைய 30 ஆண்டுகளுக்கு மேலான தொழில் அனுபவம், நிர்வாகத்தின் கன்சர்வேட்டிவ் அப்ரோச் மற்றும் மக்கள் மனதில் இருக்கும் இந்த நிறுவனம் குறித்த பிராண்டு வேல்யூ - இவற்றை  மனதில்கொண்டு இந்த நிறுவனத்தின் பங்குகளை வீட்டுக் கடனை நீண்டநாட்களுக்கு வாங்குவதுபோல், ஓர் அசாதாரணச் சூழலில் இந்தப் பங்கின் விலை சந்தையில் நன்றாக இறங்கும்போது நீண்டகால முதலீட்டுக்காக வாங்கிப்போடலாம்.</p>
<p style="text-align: left"><span style="color: #800080">- நாணயம் ஸ்கேனர் </span></p>
<p class="content">(குறிப்பு: இந்தப் பகுதி இன்றைய விலையிலேயே வாங்கவேண்டிய பங்கு பரிந்துரை பகுதி அல்ல. இதில் சொல்லப்பட்டுள்ள பங்குகளை வாங்குவது முதலீட்டாளர்களின் தனிப்பட்ட முடிவாகும்!)</p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நிஃப்டி டெக்னிக்கல் பார்வை</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/nanayam/2014/02/mdaymu/images/nav78.jpg"></p>
<p style="text-align: center"><img width="297" height="787" alt="" src="http://cdnw.vikatan.com/nanayam/2014/02/mdaymu/images/nav79.jpg"></p>
<p style="text-align: center"><img width="600" height="768" alt="" src="http://cdnw.vikatan.com/nanayam/2014/02/mdaymu/images/nav80.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பங்குகள் : வாங்கலாம்...விற்கலாம் !</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img width="600" height="767" alt="" src="http://cdnw.vikatan.com/nanayam/2014/02/mdaymu/images/nav76.jpg"></p>
<p style="text-align: center"><img alt="" src="http://cdnw.vikatan.com/nanayam/2014/02/mdaymu/images/nav77.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மார்க்கெட் டிராக்கர் (MARKET TRACKER)</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/nanayam/2014/02/mdaymu/images/nav72.jpg"></p>
<p style="text-align: center"><img alt="" src="http://cdnw.vikatan.com/nanayam/2014/02/mdaymu/images/nav73.jpg"></p>
<p style="text-align: center"><img alt="" src="http://cdnw.vikatan.com/nanayam/2014/02/mdaymu/images/nav74.jpg"></p>
<p style="text-align: center"><img width="283" height="844" alt="" src="http://cdnw.vikatan.com/nanayam/2014/02/mdaymu/images/nav75.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மேடை அலங்காரம்... முன்னேறும் மாணவன்! </div>
<div class="subtitle1">ந.ஆஷிகா </div>
<div class="subtitle2"></div>
<div class="content" style="border-top:1px solid #DDD;">
<p class="content">திருமணம் சார்ந்த தொழில்கள் எதுவாக இருந்தாலும் அதில் உழைப்புக்கு ஏற்ற லாபம் கிடைக்கும் என்பது உறுதி. அந்த வகையில் தன் தொழிலை அமைத்துக்கொண்டு சிறப்பாக முன்னேறி வருகிறார் மதுரை தியாகராசர் கல்லூரியில் இரண்டாம் ஆண்டு ஆங்கிலம் படித்து வரும் கிறிஸ்டோபர்.</p>
<p class="content">திருமணத்தில் மேடை அலங்காரங்களை மேற்கொள்வது மட்டுமே இலக்கு என்று நின்றுவிடாமல் பள்ளி மற்றும் கல்லூரி விழாக்கள், கட்சி விழாக்கள் என எல்லா மேடைகளிலும் தனது கைவண்ணத்தைக் காண்பித்துப் பார்ப்பவர்கள் அனைவரிடத்திலும் பாராட்டைப் பெற்றுவிடுகிறார் கிறிஸ்டோபர். 'மேடை அலங்காரம் செய்வதில் மாதம் 30,000 ரூபாய் வரை சம்பாதித்து வருகிறேன்' என்று சொல்பவரிடம், 'எப்படி இந்தத் தொழிலை ஆரம்பித்தீர்கள்?’ என்று கேட்டோம்.</p>
<p class="content">''பள்ளிப் பருவத்திலேயே எனக்கு ஓவியங்கள் மீது அதிக ஆர்வம். எந்த ஒரு பொருளைப் பார்த்தாலும், அதில் சில மாற்றங்களைச் செய்து, அதை வித்தியாசமான ஒரு கலைப்பொருளாகத் தயாரித்துவிடுவேன். ஒன்பதாம் வகுப்பு படிக்கும்போதிருந்தே மேடை அலங்காரம் செய்பவரிடம் சேர்ந்து வேலைக்குச் செல்ல ஆரம்பித்தேன். பள்ளி செல்லும் நேரம் தவிர, மீதி இருக்கும் நேரத்தில் தேவையான பொருட்களை வாங்குவது, அவருக்கு உதவியாகப் பொருட்களை எடுத்து வைப்பது என்று சிறிய அளவிலான வேலைகளைச் செய்வேன். அதனால் இந்தத் தொழில் மீது எனக்கு ஆர்வம் அதிகரித்தது.</p>
<p style="text-align: center"><img alt="" width="600" height="376" src="http://cdnw.vikatan.com/nanayam/2014/02/mdaymu/images/nav34a.jpg"></p>
<p class="content">கல்லூரியில் நுழைந்ததும் நான் ஏன் இந்தத் தொழிலை சுயமாகச் செய்யக்கூடாது என்று யோசித்தேன். நாங்கள் வசிப்பது நிலக்கோட்டை அருகில் உள்ள முருகத்தூரான்பட்டி என்கிற ஒரு சிறிய கிராமம். <img align="left" width="138" height="400" alt="" src="http://cdnw.vikatan.com/nanayam/2014/02/mdaymu/images/nav34c.jpg">இங்கிருக்கும் மக்களுக்கு மேடை அலங்காரங்கள் பற்றி அவ்வளவாகத் தெரியாது. முதன்முதலில் ஒரு திருமணத்துக்கு நான் மேடை அலங்காரம் செய்தேன். அது அவர்களுக்கு மிகவும் பிடித்துவிட்டது. அன்றிலிருந்து எந்த ஒரு சிறிய விசேஷமாக இருந்தாலும் என்னை அழைத்துவிடுவார்கள். இப்போது என்னிடம் 90,000 மதிப்புள்ள பொருட்கள் உள்ளது.</p>
<p class="content">என் தொழில் முதலீட்டுக்குத் தேவையான பணத்தை என் வீட்டிலிருந்து வாங்கவில்லை. ஒன்பதாம் வகுப்பு முதல் பன்னிரண்டாம் வகுப்பு வரை வேலை செய்து சம்பாதித்தப் பணத்தைச் செலவு செய்யாமல் 25,000 ரூபாய் வரை சேர்த்து வைத்திருந்தேன். அதை வைத்துதான் முதலில் சிறிய அளவில் மேடை அலங்காரங்களுக்குத் தேவையான பொருட்களை வாங்கினேன்.</p>
<p class="content">கல்லூரி செல்ல ஆரம்பித்ததும் நான் ஒருவனாகத் தொழில் செய்து முதன்முதலில் சம்பாதித்தது 5,000 ரூபாய். அன்றைய தினம் என்னால் மறக்கவே முடியாது. என் உழைப்புக்குக் கிடைத்த முதல் வருமானம் அது.</p>
<p class="content">வருகிற வருமானத்தில் செலவுகள்போகச் சேர்த்துவைத்துதான் மேடை அலங்காரங்களுக்குத் தேவையானவற்றை வாங்குவேன். விதவிதமான பிளாஸ்டிக் பூக்கள், கலர் துணிகள், அலங்காரத் தூண்கள் இவையெல்லாம் வைத்துள்ளேன்.</p>
<p class="content">முகூர்த்த நாட்களில் பல ஆர்டர்கள் கிடைக்கும். பெரிய ஆர்டர் என்றால் மேடை அலங்காரம் நிறைய இருக்கும். இதற்காக நான் 30,000 ரூபாய் வரை கட்டணமாக வசூலிப்பேன். திருமண மண்டபங்களில் முதலிலேயே சொல்லி வைத்துவிடுவேன். அவர்கள் விசேஷம் நடத்துபவர்களிடம் கேட்டு மேடை அலங்காரம் செய்ய வேண்டும் என்றால் என்னிடம் சொல்லிவிடுவார்கள்.</p>
<p style="text-align: center"><img alt="" width="335" height="236" src="http://cdnw.vikatan.com/nanayam/2014/02/mdaymu/images/nav34b.jpg"></p>
<p class="content">சிறு வயது முதல் தேவையில்லாத செலவுகளைச் செய்யமாட்டேன். தேவையான பொருட்களை வாங்கிவிட்டு, மீதமுள்ள பணத்தில் எங்கள் ஊருக்கு அருகில் உள்ள ஆதரவற்ற குழந்தைகளுக்குத்  தேவையானதை வாங்கிக்கொடுப்பேன்;  அவ்வப்போது வீட்டுத் தேவைக்குக் கொடுப்பதுடன், என்னுடைய கல்விச் செலவுகளையும், என்னுடைய தேவைகளையும் பெரும்பாலும் நானே பூர்த்திச் செய்துகொள்வேன்.</p>
<p class="content">திருமணம் மட்டும் இல்லாமல் கட்சி மீட்டிங், கல்லூரி மற்றும் பள்ளி விழாக்கள் என எல்லாவற்றுக்கும் நான் மேடை அலங்காரங்களைச் செய்து தருவதால் எப்படியும் மாதத்துக்கு இரண்டு ஆர்டர்கள் வரை கிடைத்துவிடும்.</p>
<p style="text-align: center"><img width="350" height="327" alt="" src="http://cdnw.vikatan.com/nanayam/2014/02/mdaymu/images/nav34d.jpg"></p>
<p class="content">தேர்வு நேரங்களில் ஆர்டர் இருந்தாலும் செய்யமாட்டேன். கல்லூரிப் படிப்பை முடித்தவுடன் இதனையே இன்னும் கொஞ்சம் பெரிய அளவில் செய்யவேண்டும் என்பதே என் ஆசை'' என்றார் நம்பிக்கையாக!</p>
<p class="content">பெஸ்ட் ஆஃப் லக் கிறிஸ்!<br>
 </p>
<p style="text-align: right"><span style="color: #993300">படங்கள்: பா.காளிமுத்து</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அக்ரி கமாடிட்டி! </div>
<div class="subtitle1">சே.புகழரசி</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #993300">கொத்துமல்லி! (Coriander) </span></p>
<p class="content">''கொத்துமல்லி விளைச்சல் 2013-14 ராபிப் பருவத்தில் குறையும் என்பதால் கடந்த ஆறு வருடங்களில் இல்லாத அளவுக்கு விலை உயர்ந்துள்ளது. நடப்பு பிப்ரவரி கான்ட்ராக்ட் விலை குவிண்டாலுக்கு ரூ.8,400 லெவலில் வர்த்தகமாகி வருகிறது. நீண்டகால கான்ட்ராக்ட்கள் ரூ.9,500 என்ற நிலையில் வர்த்தகமாகிறது. கடந்த ஆறு மாதங்களில் சுமார் 75% விலை அதிகரித்துள்ளது.</p>
<p class="content">2013-14-ல் மொத்த உற்பத்தி சராசரி உற்பத்தியைவிட 30-40% குறையலாம் என்று எதிர்பார்க்கப்படுகிறது (சராசரி உற்பத்தி 4 லட்சம் டன்கள்).</p>
<p style="text-align: center"><img width="500" height="282" alt="" src="http://cdnw.vikatan.com/nanayam/2014/02/mdaymu/images/nav16a.jpg"></p>
<p class="content">ராஜஸ்தானில் முக்கிய சந்தைகளான கோட்டா மற்றும் ராம்கான்ஜி மண்டிகளுக்கு வரத்து மார்ச் மாதத்திலிருந்து ஆரம்பிக்கும். நடப்புப் பருவத்தில் உற்பத்திக் குறைவு காரணமாக விலை குறைய வாய்ப்பில்லை. நீண்டகால நோக்கில் விலை அதிகரிக்கவே வாய்ப்புகள் இருப்பினும், ஏற்றுமதிக் குறைவால் அதிக விலையேற்றம் தடுக்கப்படலாம். 2014-ல் விலை குவிண்டாலுக்கு ரூ.11,000 - 12,000 வரை எதிர்பார்க்கப்படுகிறது. வரும் வாரத்தில் உற்பத்திக் குறைவு மற்றும் தேவைக் காரணமாக விலை அதிகரிக்க வாய்ப்புள்ளது.</p>
<hr>
<p style="text-align: center"><span style="color: #993300">ஆமணக்கு விதை! (Castor seed)</span></p>
<p class="content">கடந்த வருடத்தின் முதல் பத்து மாதங்களில் ரூ.3,000 - 3,850 என்ற நிலையில் இருந்த ஆமணக்கு விலை, டிசம்பரில் ரூ.5,050 வரை சென்றது. குஜராத் மற்றும் ஆந்திரப்பிரதேச மாநிலத்தில் புதிய வரத்து ஆரம்பித்துள்ள நிலையில், ஸ்பாட் சந்தைகளில் விலை ரூ.4,000 - 4,200 வரை வர்த்தகமாகி வருகிறது. 2013-14-ல் ஆமணக்கு உற்பத்தியானது இந்திய அளவில் 5.4% உயர்ந்தாலும் சில மாநிலங்களில் சிறிது முன்னேற்றம் சில மாநிலங்களிலும் மிகப் பெரிய அளவிலும் உற்பத்திக் குறைவும் நிகழ்ந்திருக்கிறது. குறிப்பாக, ஆந்திராவில் 56 சத விகிதமும், மஹாராஷ்ட்ராவில் 9.1 சதவிகிதமும் உற்பத்திக் குறைந்திருக்கிறது.  </p>
<p style="text-align: center"><img width="400" height="240" alt="" src="http://cdnw.vikatan.com/nanayam/2014/02/mdaymu/images/nav16b.jpg"></p>
<p class="content">ஆமணக்கு சக்கை மற்றும் ஆயில் ஏற்றுமதி அதிகரித்ததால் குறைவான கையிருப்பு காணப்படுகிறது. தற்போது ஸ்பாட் மற்றும் ஃப்யூச்சர் சந்தைகளில் விலை குவிண்டாலுக்கு ரூ.4,000 - 4,200 என்ற நிலையில் வர்த்தகமாகி வருகிறது. சர்வதேச அளவில் மொத்த ஆமணக்கு உற்பத்தியில் இந்தியா 55 - 60% பங்கு வகிக்கிறது. ஆமணக்கு எண்ணெய் மற்றும் கேக் சப்ளை செய்வதில் இந்தியா முக்கிய இடத்தை வகிக்கிறது. வரும் வாரத்தில் குறைவான கையிருப்பு மற்றும் தேவைக் காரணமாக விலை அதிகரிக்க வாய்ப்பு அதிகம்.''</p>
<hr>
<p style="text-align: center"><span style="color: #993300"><img width="509" height="157" alt="" src="http://cdnw.vikatan.com/nanayam/2014/02/mdaymu/images/nav16e.jpg"></span></p>
<p style="text-align: center"><span style="color: #993300">ஜீரகம்! (Jeera)</span></p>
<p class="content">கடந்த வாரம் தேவைக் குறைவு மற்றும் ஜீரகம் உற்பத்திச் செய்யும் முக்கிய மாநிலங்களில் அதிகளவு உற்பத்திக் காரணமாக விலை குறைந்தே வர்த்தகமானது. அண்மையில் குஜராத் வேளாண்துறை வெளியிட்டுள்ள அறிக்கையில், ஜீரகம் உற்பத்திச் செய்யப்படும் பரப்பளவு, கடந்தாண்டைவிட 40%  அதிகரித்து 4,54,300 ஹெக்டேர் பரப்பளவில் விதைப்பு செய்யப்பட்டுள்ளது.</p>
<p class="content">மேலும், இந்தியாவில் ஜீரகம் கையிருப்பு 40,000 - 50,000 டன்கள் என்று மதிப்பிடப்பட்டுள்ளது. ஜீரகம் அதிகளவு உற்பத்தி செய்யும் நாடுகளான சிரியா மற்றும் துருக்கியில் ஏற்பட்ட அரசியல் பிரச்னை காரணமாக இந்தியாவுக்கு ஏற்றுமதி வாய்ப்புகள் அதிகரித்துள்ளன. மேலும், சீனாவில் இந்த ஆண்டு உற்பத்தி 4,000 - 5,000 டன்கள் எதிர்பார்க்கப்படுகிறது. வரும் வாரத்தில் வெளிநாட்டுத் தேவை உயர்ந்தால் விலை அதிகரிக்கலாம்.</p>
<hr>
<p style="text-align: center"><span style="color: #993300">மஞ்சள்! (Turmeric)</span></p>
<p class="content"><img align="left" width="91" height="130" alt="" src="http://cdnw.vikatan.com/nanayam/2014/02/mdaymu/images/nav16c.jpg">கடந்த வாரம் மஞ்சள் விலை சற்று அதிகரித்தே வர்த்தகமானது. காரணம், உற்பத்திக் குறைவு மற்றும் உள்நாட்டு, வெளிநாட்டுத் தேவை அதிகரித்ததேயாகும். தற்போது ஆந்திரப்பிரதேசத்தில் தெளிவற்ற வானிலை காணப்படுவதால், அறுவடை பாதிக்கப்படலாம் என்று விவசாயிகள் மத்தியில் எண்ணம் நிலவிவருகிறது. எனினும், இந்தத் தரம் குறித்த அறிக்கைகளால் சந்தை விலையில் மாற்றம் இருக்கலாம்.</p>
<p class="content">அதேசமயம், தரமான மஞ்சள் வரத்துக் குறைந்தும், தேவை அதிகரித்தும் உள்ளது. மேலும், புதிய வரத்தில்  அதிகளவு ஈரப்பதம் நிலவுவதும், போதிய அளவு கையிருப்பும்</p>
<p class="content">மஞ்சள் விலையில் எதிரொலிக்கலாம். சந்தை அறிக்கையின்படி, நடப்பாண்டில் மஞ்சள் உற்பத்தி 52 லட்சம் பைகள் இருக்கலாம் என்று மதிப்பிடப்பட்டுள்ளது. இது கடந்த வருடம் 70 லட்சம் பைகளாக (1 பை - 70 கிலோ) இருந்தது. வரும் வாரத்தில் மஞ்சள் தேவைக் காரணமாக விலை அதிகரிக்கலாம்.</p>
<hr>
<p style="text-align: center"><span style="color: #993300">ஏலக்காய்! (Cardamom)</span></p>
<p class="content">கடந்த வாரஇறுதியில் சர்வதேச நாடுகளில் இருந்து ஏலக்காய் தேவை அதிகரித்ததன் காரணமாக ஏலக்காய் விலை அதிகரித்தே வர்த்தகமானது. மேலும், அடுத்த சிலநாட்களுக்கு விலை அதிகரித்தே வர்த்தகமாகும் என்றும் எதிர்பார்க்கப்படுகிறது.</p>
<p class="content">ஏலக்காய் விலை குறைந்திருப்பதால், உள்நாட்டுத் தேவை மற்றும் வெளிநாட்டுத் தேவை அதிகரிக்கலாம் என்றும் எதிர்பார்க்கப்படுகிறது. மேலும், ஸ்பாட் சந்தைக்கு வரும் தின வரத்தும் சற்று குறைய ஆரம்பித் துள்ளது விலையேற்றத்துக்கு வழி வகுக்கலாம். சில மாநிலங்களில் நிலவிவரும் குளிர் ஓரளவு குறைந்த பின்னர் தேவை அதிகரிக்கலாம் என்றும் எதிர்பார்க்கப்படுகிறது. தின வரத்து குறைந்துவரும்பட்சத்தில் விலையிறக்கம் தடுக்கப்படலாம். வரும் வாரத்தில் தேவைக் காரணமாக விலை அதிகரிக்கலாம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கமாடிட்டி - மெட்டல் - ஆயில் </div>
<div class="subtitle1">சே.புகழரசி </div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #993300">தங்கம்! </span></p>
<p class="content">''அமெரிக்க ஃபெடரல் வங்கியின் மாதாமாதம் வழங்கும் கடன் பத்திர அளவு 75 பில்லியன் டாலரிலிருந்து 65 பில்லியன் டாலராகக் குறைக்கப்பட்டதால் தங்கத்தின் விலை கடந்த வாரம் குறைந்து வர்த்தகமானது. அமெரிக்காவின் ஜிடிபி நான்காவது காலாண்டில் 3.2 சதவிகிதமாக வளர்ச்சியடைந்துள்ளது.</p>
<p class="content">டாலரின் மதிப்பு வலுவடைந்து வருவதையடுத்து, தங்கத்தின் விலை குறைய வாய்ப்புகள் அதிகம். மேலும், சீனாவில் ஜனவரி 31 முதல் பிப்ரவரி 15 வரை புத்தாண்டு விடுமுறை இருப்பதால் சீனாவில் தேவைக் குறையும் என்றும் எதிர்பார்க்கப்படுகிறது.</p>
<p class="content"><img alt="" align="right" width="140" height="185" src="http://cdnw.vikatan.com/nanayam/2014/02/mdaymu/images/nav69b.jpg">சர்வதேச தங்கத்தின் விலை 20 நாள் மூவிங் ஆவரேஜைவிடக் குறைவாக வர்த்தகமாகி வருவதால் டெக்னிக்கலாக தங்கத்தின் விலை குறைய வாய்ப்புகள் அதிகம். சர்வதேச சந்தையில் தங்கத்தின் முக்கிய சப்போர்ட் விலை ஒரு அவுன்ஸ் 1,180 டாலர். வெள்ளிக்கிழமையன்று முடிவடையும் வர்த்தகம் இந்த விலைக்குக் கீழும் சென்றால் 1,120/1,085 டாலர் வரை செல்ல வாய்ப்பிருக்கிறது.</p>
<p class="content">இந்திய கமாடிட்டி வர்த்தகத்தில் குறுகிய கால சப்போர்ட் 28,300 ஆகும். இதற்கு கீழே சென்றால் 27,950 - 27,680 வரை செல்லலாம். ரெசிஸ்டன்ஸ் லெவல் -</p>
<p class="content">ரூ.29,000-ஐ தாண்டும்பட்சத்தில் இலக்கு விலை ரூ.29,250 - 29,520.</p>
<p class="content">பரிந்துரை: ஏப்ரல் கான்ட்ராக்ட் விற்கலாம் - ரூ.28,800 லெவலில். ஸ்டாப்லாஸ்- ரூ. 29,030. இலக்கு விலை - ரூ. 28,250 -28,000.</p>
<p style="text-align: center"><img alt="" width="500" height="366" src="http://cdnw.vikatan.com/nanayam/2014/02/mdaymu/images/nav69a.jpg"></p>
<p style="text-align: center"><span style="color: #993300">வெள்ளி! </span></p>
<p class="content">அமெரிக்க டாலரின் மதிப்பு வலுவடைந்து வருவதையடுத்து வெள்ளியின் விலை குறைய வாய்ப்புகள் அதிகம். டெக்னிக்கல்படி, ரூ.44,300-ஐ தாண்டும்பட்சத்தில் ரூ.45,200 - 45,600 வரை செல்லலாம். சப்போர்ட் லெவல் ரூ.43,000-ஐ தாண்டி கீழே செல்லும்பட்சத்தில் ரூ.42,200 - 41,700 வரை செல்லலாம்.</p>
<p class="content">பரிந்துரை: ரூ.44,450 - 44,500ல் விற்கலாம். இலக்கு விலை- ரூ.43,000- 42,200. ஸ்டாப்லாஸ் - ரூ.45,100.'</p>
<p style="text-align: center"><span style="color: #993300">இயற்கை எரிவாயு! </span></p>
<p class="content">''அமெரிக்காவில் நிலவிவரும் கடுமையான குளிர் காரணமாகக் கடந்த வாரம் இயற்கை எரிவாயு விலை 18 சதவிகிதம் அதிகரித்தது. சர்வதேச வர்த்தகத்தில் இயற்கை எரிவாயு விலை 5.48 டாலர் என்ற நிலையிலும், இந்திய கமாடிட்டி வர்த்தகத்தில் இயற்கை எரிவாயு விலை ரூ.343 என்ற நிலையிலும் வர்த்தகமாகி வருகிறது. 2008-ல் 13.69 டாலர் என்ற நிலையில் இருந்த விலை 2012 ஏப்ரலில் 1.90 டாலர் என்ற நிலைக்குச் சரிந்தது.</p>
<p style="text-align: center"><img alt="" width="404" height="267" src="http://cdnw.vikatan.com/nanayam/2014/02/mdaymu/images/nav69c.jpg"></p>
<p class="content">ஆனால், வளர்ந்த மற்றும் வளர்ந்து வரும் நாடுகள், விலை அதிகமான கச்சா எண்ணெய்க்கு பதிலாகத் தற்போது இயற்கை எரிவாயுவை உபயோகப்படுத்துவது அதிகரித்து வருகிறது. கடந்த செவ்வாய்க்கிழமையன்று ஒபாமா பேசுகையில் மின் நிலையம் மற்றும் பொதுப் போக்குவரத்துத் துறைகளில் கச்சா எண்ணெய்க்குப் பதிலாக இயற்கை எரிவாயுவைப் பயன்படுத்தப் போவதாகக் கூறியதையடுத்து, சர்வதேச சந்தையில் விலை 5.48 டாலரைத் தொட்டது. மேலும், கடந்த மாதத்தோடு ஒப்பிடும்போது இயற்கை எரிவாயு இருப்பும் குறைந்துள்ளது.</p>
<p class="content"><img alt="" align="left" width="98" height="98" src="http://cdnw.vikatan.com/nanayam/2014/02/mdaymu/images/nav69e.jpg">கடந்த 15 வர்த்தக நாட்களில் இயற்கை எரிவாயு விலை சுமார் ரூ.100 அதிகரித்துள்ளது. அடுத்தச் சப்போர்ட் விலை ரூ.303. ரெசிஸ்டன்ஸ் விலை ரூ.323/344. டெக்னிக்கல் மற்றும் அமெரிக்காவின் தேவைகளை வைத்துபார்க்கும்போது வரும் நாட்களில் விலை சர்வதேச சந்தையில் 4.50 டாலர் என்ற நிலையிலும், இந்திய கமாடிட்டி வர்த்தகத்தில் ரூ. 295 - 283 லெவலிலும் வர்த்தகமாக வாய்ப்புள்ளது.</p>
<p class="content">பரிந்துரை: 295 லெவலில் வாங்கலாம், கட்டாய ஸ்டாப்லாஸ்- ரூ.278. இலக்குவிலை- ரூ.322.'</p>
<p style="text-align: center"><span style="color: #993300">அடிப்படை உலோகங்கள்! </span></p>
<p class="content">காப்பர்: தொடர்ந்து காப்பர் இருப்பு கடந்த நான்கைந்து மாதங்களாகக் குறைந்தே உள்ளது. எனினும் கடந்த வாரம் வெளியான சீனாவின் உற்பத்தி குறியீடு குறைந்தது மற்றும் சிலி நாட்டின் உற்பத்தி பெருக்கம் ஆகியவற்றால், வரும் வாரத்தில் காப்பரின் விலை குறைய வாய்ப்புகள் அதிகம்.</p>
<p class="content">ஜிங்க்: கடந்த இரண்டு மாதங்களாகவே ஜிங்க் இருப்பு குறைவாக உள்ளபோதிலும், ஜிங்கின் உத்தரவாத விகிதம் 5,46,600 மெட்ரிக் டன்னிலிருந்து 2,74,300 மெட்ரிக் டன்னாகக் குறைந்துள்ளது, தேவை குறைவதைக் காட்டுகிறது. வரும் வாரத்தில் விலை அதிகரிக்கும்போது விற்கலாம்.</p>
<p style="text-align: center"><img alt="" width="600" height="262" src="http://cdnw.vikatan.com/nanayam/2014/02/mdaymu/images/nav69d.jpg"></p>
<p style="text-align: center"><span style="color: #993300">கச்சா எண்ணெய்! </span></p>
<p class="content">அமெரிக்காவில் தொடர்ந்து நிலவிவரும் குளிர் காரணமாகக் கச்சாஎண்ணெய் விலை சற்று அதிகரித்தே வர்த்தகமானது. அமெரிக்காவின் நான்காவது காலாண்டு ஜிடிபி 3.2 சதவிகிதம் வளர்ந்துள்ளது. இது பொருளாதாரம் உயர்வடைந்துள்ளதைக் காட்டுகிறது.</p>
<p class="content">அமெரிக்க எரிசக்தி துறை குறியீட்டின்படி, கச்சா எண்ணெய் இருப்புக் குறைந்துள்ளது.  மேலும், கடந்த டிசம்பர் 31-ல் முடிந்த மூன்றுமாத காலத்தில் தனிநபர் கச்சா எண்ணெய் நுகர்வு கடந்த மூன்று வருடங்களில் இல்லாத அளவுக்கு 3.3 சதவிகிதம் வளர்ச்சி அடைந்துள்ளது. வரும் வாரத்தில் கச்சா எண்ணெய் தேவை அதிகரிப்பு காரணமாக விலை அதிகரிக்க வாய்ப்புகள் அதிகம். இந்திய கமாடிட்டி வர்த்தகத்தில் கச்சா எண்ணெய் விலை இந்திய ரூபாயின் மதிப்பு சரிவடையும்பட்சத்தில் மேலும் அதிகரிக்கலாம்.</p>
<p style="text-align: center"><img alt="" align="right" width="342" height="146" src="http://cdnw.vikatan.com/nanayam/2014/02/mdaymu/images/nav69f.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மொபைல் இன்ஷூரன்ஸ்...கிளைம் கிடைக்குமா?</div>
<div class="subtitle1">இரா.ரூபாவதி. </div>
<div class="subtitle2"></div>
<div class="content" style="border-top:1px solid #DDD;">
<p class="content">இன்றைய மாடர்ன் உலகில் ஸ்மார்ட்போன் வாங்க வேண்டும் என்கிற ஆசை பலருக்கும் வந்துவிட்டது.  மாதம் பத்தாயிரம் ரூபாய் சம்பளம் வாங்குபவர்கள்கூட இஎம்ஐ-யில் 20 ஆயிரம் ரூபாய்க்கு போன் வாங்குகிறார்கள். இப்படி அதிக விலை தந்து வாங்கும் போன் தொலைந்துபோனாலோ அல்லது சேதம் அடைந்தாலோ அதனால் நமக்கு ஏற்படும் பாதிப்புகள் நிறைய. இந்தப் பாதிப்பிலிருந்து தப்பிக்க இன்ஷூரன்ஸ் நமக்குக் கைதரும் என்றாலும், எந்தச் சூழ்நிலையில் நமக்கு கிளைம் கிடைக்கும், செல்போன் இன்ஷூரன்ஸ் பிரீமியம் எவ்வளவு, கிளைம் செய்யத் தேவைப்படும் ஆவணங்கள் என்னென்ன என்பது குறித்து நியூ இந்தியா அஸ்யூரன்ஸ் நிறுவனத்தின் பொதுமேலாளர் சேகர் சம்பத்குமாரிடம் கேட்டோம்.</p>
<p class="content">''செல்போன்களுக்கான இன்ஷூரன்ஸ் என்பது இன்று பரவலாக எல்லாப் பொதுத்துறை இன்ஷூரன்ஸ் நிறுவனத்திலும் கிடைக்கிறது. இவை வேறுவேறு பெயர்களில் கிடைக்கிறது. விலைமதிப்புமிக்க எலெக்ட்ரானிக் பொருட்களுக்கெனத் தனியாக இன்ஷூரன்ஸ் உள்ளது. அதில் செல்போன்களுக்கு கவரேஜ் கிடைக்கும்.</p>
<p class="content">புதிதாக வாங்கும் செல்போன்களுக்கு இன்ஷூரன்ஸ் எடுக்கலாம். ஒரு செல்போனுக்கு அதிகபட்சம் மூன்று வருடங்கள் வரை இன்ஷூரன்ஸ் கிடைக்கும். அதற்குமேல் இன்ஷூரன்ஸை புதுப்பிக்கும்போது இன்ஷூரன்ஸ் கிடைப்பதில் சிக்கல் வரும்.</p>
<p style="text-align: center"><img width="291" height="222" alt="" src="http://cdnw.vikatan.com/nanayam/2014/02/mdaymu/images/nav40a.jpg"></p>
<p class="content">செல்போனின் மதிப்பில் 2-லிருந்து 3 சதவிகிதம்தான் பிரீமியம் இருக்கும். ஆனால், இன்ஷூரன்ஸ் எடுக்கும்போது சில விஷயங்களை பாலிசிதாரர்கள் கட்டாயம் கவனிக்கவேண்டும்.</p>
<p class="content">செல்போனுக்கு இன்ஷூரன்ஸ் எடுக்கும்போது பாலிசியின் நிபந்தனைகளைத் தெளிவாகப் படித்துப் பார்ப்பது அவசியம். ஏனெனில், இந்த இன்ஷூரன்ஸில் நிபந்தனைகள் நிறுவனத்துக்கு நிறுவனம் மாறுபடும். சில நிறுவனங்களில் செல்போன் தண்ணீரில் விழுந்தால் கிளைம் தரமாட்டோம் என்ற நிபந்தனை இருக்கும். இன்ஷூரன்ஸ் எடுத்த ஒரு வருடத்தில் செல்போன் தொலைந்து போனால் இத்தனை சதவிகிதம்தான் கிளைம் கிடைக்கும் என்றும் நிபந்தனை விதித்திருப்பார்கள்.</p>
<p class="content">மேலும், செல்போன் தொலைந்து விட்டது அல்லது திருடு போய்விட்டது என்ற காரணங்களுக்காக கிளைம் கேட்டு விண்ணப்பிக்கும்போது காவல் துறையில் முதல் தகவல் அறிக்கை கட்டாயம் தேவை.  சில இன்ஷூரன்ஸ் நிறுவனங்களில் செல்போன் காணாமல்போன சம்பவத்தைக் காவல் துறை முதல் தகவல் அறிக்கையாகப் பதிவு செய்யவில்லை என்றாலும், காவல் துறையின் சமுதாயப் <img align="left" width="130" height="188" alt="" src="http://cdnw.vikatan.com/nanayam/2014/02/mdaymu/images/nav40c.jpg">பதிவேட்டு ரசீது இருந்தால் போதும் எனக் கூறுகின்றன. எனவே, இன்ஷூரன்ஸ் எடுப்பதற்கு முன்பே எதற்கெல்லாம் கிளைம் கிடைக்கும், எதற்குக் கிடைக்காது என்பதை பாலிசியைப் படித்துப் பார்த்து தெரிந்துகொள்வது நல்லது'' என்றார்.</p>
<p class="content">பெரும்பாலான இன்ஷூரன்ஸ் நிறுவனங்கள் செல்போன் இன்ஷூரன்ஸ் வழங்குவதையே தவிர்த்து வருகின்றன. ஏனெனில், இன்றைய சூழ்நிலையில் வருடத்துக்கு ஒருமுறை புது செல்போன் வாங்கும் பழக்கத்தைப் பலரும் வைத்துள்ளனர். எனவே, வேண்டுமென்றே போனை தொலைத்திருக்கலாம் என இன்ஷூரன்ஸ் நிறுவனம் சந்தேகப்படுவதுதான் இதற்கு காரணம்.</p>
<p class="content">மேலும், செல்போன் தொலைந்து போனால், காவல்துறையில் முதல் தகவல் அறிக்கை பதிவு செய்வதும் கடினமான காரியம். அதேபோல, முதல் வருடத்தில் இன்ஷூரன்ஸ் எடுத்திருந்தாலும் அதில் அதிகபட்சம் மூன்று வருடம் வரை மட்டுமே அந்த இன்ஷூரன்ஸைத் தொடர முடியும்.</p>
<p class="content">இதையெல்லாம் கவனத்தில் கொண்டு, உங்கள் செல்போனுக்கு இன்ஷூரன்ஸ் எடுப்பது அவசியமா என்பதை நீங்களே முடிவு செய்து கொள்ளலாம்.</p>
<p class="content">படம்: தே.தீட்ஷித்</p>
<p style="text-align: center"><img width="500" height="874" alt="" src="http://cdnw.vikatan.com/nanayam/2014/02/mdaymu/images/nav40b.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பணவளக்கலை !</div>
<div class="subtitle1">டாக்டர் எஸ்.கார்த்திகேயன் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"> <span style="color: #800080">உங்களைப் பணக்காரர் ஆக்கும் தொடர் </span></p>
<p class="content">இதுவரையிலும் நாம் பார்த்த விஷயங்களை வைத்துப் பணம் சம்பாதிப்பது கொஞ்சம் கஷ்டமான காரியமாகத்தான் இருக்கும் போலிருக்கிறது என்ற எண்ணத்துக்கு நீங்கள் வந்திருப்பீர்கள். உலகத்தில் எந்தச் செயலும் மிகக் கடினமான செயலே அல்ல என்றார் ஓர் அறிஞர். அப்படியென்றால் எல்லோராலும் எல்லா விஷயங்களையும் செய்ய முடியுமா என்ற கேள்வி உங்களுக்கு உடனடியாகத் தோன்றும். அதற்குப் பதிலாக அவர், எல்லோருக்கும் ஒரே ஒரு கஷ்டமான காரியம் இருக்கிறது என்கிறார். அது, எந்த ஒரு காரியத்தை ஆரம்பிக்க மனிதர்கள் பயப்படுகிறார்களோ, அதுவே அவர்களுக்குக் கஷ்டமான விஷயம் என்று சொல்கிறார்.</p>
<p class="content">பணம் என்றவுடன் பயம் என்ற ஒன்றும் நம் அனைவருக்கும் நினைவுக்கு வருகிறதே! ஒரு மனிதன் பணம் சம்பாதிக்க வேண்டும் என்று நினைத்து அதுநோக்கிய பயணத்தை ஆரம்பிக்கும்போதே அந்தப் பாதையில் பாதுகாப்பாகப் போகவேண்டிய இடத்துக்குப் போய்ச்சேர படுஸ்ட்ராங்கான மனக்கவசம் (டூவீலருக்கு ஹெல்மெட்போல) ஒன்று தேவைப்படுகிறது. சொந்தமாக, தானே உருவாக்கிக்கொண்ட தன்னுடைய ஆழ்மனப் பயம், சுற்றுச்சூழலில் அவனுக்கு நன்றாகத் தெரிந்தவர்கள் அன்புடனும் அக்கறையுடனும் சொல்வதாகச் செய்யும்/சொல்லும் பயமுறுத்தல்கள், பணம் சம்பாதிக்கும் பாதையில் பயணிக்கும்போது எதிர்வரும் சவால்களை எதிர்கொள்ளும்போது - சவால்விடுபவர்கள் செய்யும் பயங்காட்டல்கள் போன்ற பல இடைஞ்சல்களையும் இடையூறுகளையும் தாங்கும் கவசமாக அது இருக்கவேண்டும்.</p>
<p class="content">இதில் இருக்கும் ஒரே ஒரு சிக்கல் என்னவென்றால், ஹெல்மெட்போல இந்தக் கவசம் கடையில் கிடைக்காது. நாமேதான் இதை உற்பத்திச் செய்யவும் வேண்டும். நாமே உற்பத்திச் செய்யவேண்டி இருப்பதால் இந்தக் கவசம் தாங்கிக்கொள்ள வேண்டியவை என்னென்ன எனக் கொஞ்சம் விரிவாகப் பார்ப்போம்.</p>
<p style="text-align: center"><img width="600" height="395" alt="" src="http://cdnw.vikatan.com/nanayam/2014/02/mdaymu/images/nav30.jpg"></p>
<p class="content">பணம் சம்பாதிக்கும் முயற்சியில் எனக்குத் தோல்விகூட வரலாமே! நமக்குத் தோல்வியென்றால் கொஞ்சம் அலர்ஜிங்க என்று சொல்பவரா நீங்கள்? இந்தக் குணத்தைக் கொண்டவர்கள் பணம் பார்ப்பது கொஞ்சம் கடினம்தான். சொந்தக்காரர்கள் என்ன நினைப்பார்கள், அக்கம்பக்கம் என்ன நினைக்கும் என்று நினைப்பவரா நீங்கள்? இந்த வகை மனிதர்களும் சம்பாதிப்பது கடினம்தான்.</p>
<p class="content">உங்கள் வயதுக்கு ஏற்றாற்போல்(!) அம்மா, அப்பா, காதலி, மனைவி, குழந்தைகள் என அந்தந்தச் சூழ்நிலையில் உங்களைச் சார்ந்திருக்கும் யாருமே எந்தச் சிக்கலும் கஷ்டமும் படாமல் வாழ்க்கை ஸ்மூத்தாகப் போகவேண்டும் என்று நினைப்பவரா நீங்கள்? நீங்களும் பெரிதாகப் பணம் பண்ணுவது கடினம்தான். ஏனென்றால், அனைவரும் போகும் பழகிய பாதைகளிலேயே பணரீதியான உங்கள் வாழ்க்கைப் பயணத்தைத் தொடர நினைப்பீர்களே தவிர, புதியதாகப் பணம் தரும் (சில சமயம் இழக்கவும்) வாய்ப்பிருக்கக் கூடிய(!) பாதையில் பயணிக்கத் துளியும் நினைக்கமாட்டீர்கள்.</p>
<p class="content">நான் ஒரு பெரிய தனித்திறமையைக் காண்பிக்க வாய்ப்பிருக்கும் துறையில் நிபுணராக வேண்டும் <img align="left" width="198" height="268" alt="" src="http://cdnw.vikatan.com/nanayam/2014/02/mdaymu/images/nav30b.jpg">என்ற எண்ணம் கொண்டவரா நீங்கள்? இந்தத் திறமையை வளர்ப்பதுதான் என்னுடைய முழுமூச்சான எண்ணம். பணத்தை நோக்கி நான் பயணித்தால் அது என்னுடைய நிபுணத்துவக் கனவைப் பாதிக்கும் என்ற பயம் தரும் எண்ணம் உங்களை அதிகமாகச் சம்பாதிக்கவே விடாது. உங்களைச் சுற்றிலும் இருக்கும் அறிந்தவர்கள், தெரிந்தவர்கள் அனைவரும் எந்த அளவு உழைக்கின்றனரோ, அதையும் தாண்டி உங்கள் ஸ்மார்ட்டான உழைப்புக்கான நேரத்தை ஒதுக்க நீங்கள் தயாராகாவிட்டால் நீங்கள் நிறையப் பணம் சம்பாதிப்பது கடினம்.</p>
<p class="content">நீங்கள் பணக்காரராகத் தகுதியானவரே என்ற எண்ணம் உங்கள் அடிமனதில் ஆழமாகப் பதிந்தும், அதை உறுதியாக நம்பியும் நீங்கள் செயல்படாவிட்டால் உங்களால் பணம் சம்பாதிக்கவே முடியாது. நிறைய இடங்களில் இதுபோன்ற நபர்களை நீங்கள் பார்ப்பீர்கள். ஒரு தொழிலையோ/அலுவலகத்தையோ மிகவும் திறமையாக நடத்தும் வேலைக்கு இருக்கும் ஒருநபர், எந்தச் சிக்கல் வந்தபோதும், எந்த ரிஸ்க்கை எதிர்கொள்ளும்போதும் அஞ்சாமல் செயல்பட்டு நிறுவனத்தைக் காப்பாற்றிப் பணம் சம்பாதித்துக் கொடுப்பார். பலசமயங்களில் முதலாளியைவிடத் திறமையாகவே அந்தத் தொழிலைத் தெரிந்துவைத்திருப்பார். சில சமயங்களில் அவருடைய பணம் மற்றும் பல பின்புலங்கள் முதலாளியின் அளவுக்கேகூட இருக்கும். ஆனாலும், இவர் உத்தியோகம் புருஷ லட்சணம் என்று ஆவலாக இருக்க, முதலாளி பணத்தைப் பெருக்குவார். 'ஏனப்பா உனக்கு முதலாளியைவிடப் பேக்ரவுண்டும் திறமையும் அதிகமா இருக்கே! தொழிலிலும் புலியாய் இருக்கிறாயே! நீயே ஏன் தொழில் தொடங்கக்கூடாது?’ என்று கேட்டால், தன்னுடைய சொத்துக்களைத் தனக்குப் பாதுகாக்க மட்டுமே தெரியும். முதலாளியின் சொத்துக்களை வைத்துதான் ரிஸ்க் எடுத்துச் சம்பாதிக்கத் தெரியும் என்று தெளிவாகச் சொல்லுவார். இவர்தான் நாமும் அதிகமாய்ச் சம்பாதிக்க முடியும் என்ற ஆழ்மன எண்ணம் இல்லாதவர்.</p>
<p class="content">பணத்தையும் சொத்துக்களையும் காப்பது வேறு. அவற்றைப் புத்திசாலித்தனமாய் உபயோகித்துப் பெருக்குவது என்பதுவேறு. இந்தவகை நபர், தனக்குக் கிடைத்ததைக் (பெரும்பாலும் வம்சாவளி சொத்துக்கள்) காப்பாற்ற பர்ஃபெக்டான திறமைகளைக் கொண்டிருப்பார்.</p>
<p style="text-align: center"><img align="right" width="300" height="456" alt="" src="http://cdnw.vikatan.com/nanayam/2014/02/mdaymu/images/nav30c.jpg"></p>
<p class="content">பணம் சம்பாதிப்பது என்பது ஒரு விளையாட்டைப் போன்றது. இதில் தகுதியும் திறமையுமே முக்கியம். நான் இந்த விளையாட்டை முழு ஈடுபாட்டுடன் விளையாடுவேன் என்ற விளையாட்டுக்கே தேவையான பாசிட்டிவ் மூட் உங்களிடம் இல்லையென்றாலும் பணம் சம்பாதிக்க முடியாது. அதேபோல், தோற்றுவிடுவோமோ என்ற பயம் உங்கள் மனதில் குடிகொண்டு இருந்தாலும், இந்த மனபயத்தைச் சிந்தனைத் திறனால் வெல்ல முடியாமல் தவிப்பவராக நீங்கள் இருந்தாலும் அதிக அளவில் சம்பாதிப்பது என்பது நிச்சயமாய்ச் சாத்தியமில்லாமல் போய்விடும். எல்லோரின் மனதிலும் பயம் என்பது இருக்கவே செய்யும். அந்தப் பயத்தை எதிர்த்தும்/மறைத்தும் செயல்பட முடிந்தால் மட்டுமே விளையாட்டுப் போட்டிக்காக மைதானத்தில் இறங்கி வெற்றி பெற்று அதனால் வரும் மகிழ்ச்சியை அனுபவிக்க முடியும். இதில் எல்லாவற்றிலும் இருக்கும் இழப்புகளையும் மனமாற்றங்களையும் தாங்க வல்லதாய் உங்களுடய மனக்கவசம் இருக்கவேண்டும்.</p>
<p class="content">மேலே சொன்ன விஷயங்களைக் கொஞ்சம் ஆழ்ந்து சிந்தித்தீர்கள் என்றால் ஒரு விஷயம் உங்களுக்குத் தீர்க்கமாய்ப் புரியும். பணம் பண்ண விஷயங்கள் பல தெரிந்திருக்கவேண்டும். அது மட்டுமல்லாமல் பல விஷயங்களை உணர்ந்திருக்கவும் வேண்டும். விஷயம் தெரிந்தால் மட்டுமே பணம் வந்துவிடுமா என்ன? தெரிந்த விஷயங்களைச் செயலாக்க வேண்டும். தெரிந்துவைத்துக்கொண்டுள்ள பலரை நீங்கள் சந்தித்திருப்பீர்கள். அட! இவ்வளவு விஷயம் தெரிந்தும் இவர் பெரிதாகச் சம்பாதிக்கவில்லையே என்று ஆச்சர்யப்பட்டிருப்பீர்கள். செயலாக்குபவர்கள் பலரையும் சந்தித்திருப்பீர்கள். இவ்வளவு கடுமையான முயற்சிகளை எடுக்கிறார். இருந்தும் இவருக்குப் பணரீதியான வெற்றிக் கிடைக்கமாட்டேன் என்கிறதே என்று ஆச்சர்யப்பட்டிருப்பீர்கள்.</p>
<p class="content">வெறுமனே தெரிந்து வைத்துக்கொள்வது வேறு! வெறுமனே செயலாற்றுவது என்பது வேறு. நன்றாகத் தெரிந்துகொண்டு செயலாற்றுவதே பணம் என்னும் வெற்றியை நம்மை நோக்கிக் கொண்டுவரும் என்பதை நன்றாகப் புரிந்துகொள்வதே பணத்தை நோக்கிய பாதையில் நம்முடைய கால் எடுத்துவைக்கும் முதல் அடியாகும்.</p>
<p class="content">(கற்றுத் தேர்வோம்)</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">உனக்கும் மேலே நீ! </div>
<div class="subtitle1">உனக்கு நீயே உந்து சக்தி! </div>
<div class="subtitle2">இளைஞர்களே சிந்தியுங்கள், செயல்படுங்கள்! </div>
<div class="subtitle3"></div>
<div class="content" style="border-top:1px solid #DDD;">
<p class="content">பல ஆண்டுகளுக்கு முன்,  திருவண்ணாமலைச் சென்றிருந்தேன். அனைவரும் கிரிவலம் செல்ல முடிவெடுத்தபோது, 14 கி.மீ தூரம் நடக்க முடியுமா என என்னோடு வந்தவர்கள் அனைவரும் யோசித்தார்கள். என்றாலும், இரவு வேளையில்தான் நடைபயணம் என்பதால் எல்லோரும் என்னுடன் உற்சாகமாக நடக்க ஆரம்பித்தார்கள். நடுநடுவே சோர்வும் உற்சாகமும் குறைந்தபோதெல்லாம் நாம் மனதுவைத்தால் இதைச் சுற்றிவிட முடியும் என்கிற மனநிலையில் நடந்து கொண்டிருந்தோம்.</p>
<p class="content">நடுவில் ஒரு டீக்கடையில் எல்லோரும் இளைப்பாறினோம். கிட்டத்தட்ட 80 வயது முதியவர் சளைக்காமல் அனைவருக்கும் காபி, டீ போட்டுக்கொடுத்துக் கிரிவலம் பற்றிய விவரங்களை உற்சாகமாகக் கூறிக்கொண்டிருந்தார். அவரிடம், 'இந்த வயதில் எப்படி உங்களால் உற்சாகமாக இருக்கமுடிகிறது?’ என்று நான் கேட்டேன்.</p>
<p class="content">அதற்கு அவர்: ''தம்பி, மனசுல தெம்பும், உற்சாகமும், செய்யற வேலையில் பிடிப்பும் இருந்தா, ஜாலியாச் செய்யலாம்பா. அதுவும், என்கிட்ட டீ வாங்கிக் குடிச்சிட்டு, தெம்பா ஜனங்க நடந்துபோறப்ப எவ்வளவு சந்தோஷமா இருக்கு தெரியுமா?'' என்றார்.</p>
<p class="content">நான் புரிந்துகொண்டேன், நம்மை நாமே ஊக்குவித்துக்கொள்வதும், அடுத்தவர்களை ஊக்குவிப்பதும் உலகம் நம்மை அடையாளம் கண்டுகொள்ளச் சிறந்த வழிகள் என்று. இதற்குப் பிறகு நான் வாழ்க்கையைப் பார்க்கிற விதமே மாறியது!</p>
<p style="text-align: center"><img width="477" height="384" alt="" src="http://cdnw.vikatan.com/nanayam/2014/02/mdaymu/images/nav46a.jpg"></p>
<p class="content">ஒரு செயலை வெற்றிகரமாகச் செய்ய நமக்குள் இருக்கும் சக்தி நம்மை உத்வேகப்படுத்துகிறது. இன்றே இந்தக் காரியத்தைச் செய்துமுடித்தாக வேண்டும் என்கிற உத்வேகம் நம்மை ஒரு செயலை வெற்றிகரமாகச் செய்ய ஊக்குவித்துத் தூண்டுகிறது.</p>
<p class="content">நாம் எப்போதுமே நமக்கு எல்லாம் நல்லதாகவே, வெற்றியாக நடந்துவிடும் என்ற நம்பிக்கையோடுதான் வாழ்க்கை நடத்துகிறோம். 'எப்போதும் சந்தோஷ மாகவே இருக்கவேண்டும். நல்ல வேலை கிடைக்கவேண்டும் அல்லது நல்ல தொழிலை நடத்தவேண்டும். விரும்பியவரை மணம் <img align="right" width="125" height="230" alt="" src="http://cdnw.vikatan.com/nanayam/2014/02/mdaymu/images/nav46b.jpg">செய்துகொள்ள வேண்டும். பிரச்னைகள் வரவேகூடாது’ என்று நினைத்துதான் வாழ்கிறோம்.</p>
<p class="content">இப்படியே நினைத்துக்கொண்டு வாழும்போது, ஏதாவது ஒரு சின்ன ஏமாற்றமோ அல்லது பிரச்னையோ வந்தால் நம்மால் அதை ஜீரணித்துக்கொள்ள முடிவதில்லை. எதிர்பாராததையும் எதிர்பார்த்து வாழும்போது பிரச்னைகள் பெரிதாகத் தெரிவதில்லை.  வாழ்க்கை, துன்பம் நிறைந்ததுதான். உற்சாகமாக அதனை அணுகுவதன் மூலமே நாம் தடைகளைக் கடந்துவர முடியும்.</p>
<p class="content">ஆனால், தன்னம்பிக்கையை நாம் இழக்கும்போது நாம் என்னவாகிறோம்? எரிச்சல், நிராதரவு அல்லது நம்பிக்கை இழத்தல் போன்ற எதிர்மறை உணர்வுகள் நமக்குள் பலமாக வெளிப்படுகிறது.  தினசரி நடவடிக்கைகளை நாம் கட்டுப்படுத்த இயலாத அல்லது விரும்பியவாறு செயல்படுத்த முடியாத நிலை உருவாகிறது. நாம் விரும்பும் தனித்துவமும், நிறைவும் நிரம்பிய வாழ்க்கையை யாருடைய குறுக்கீடுகளும் இல்லாமல் சிந்தித்து அதை வாழ்ந்துகாட்ட முடியும் என்ற தன்னம்பிக்கைக் கொண்டவராக நாம் இருக்கும்பட்சத்தில் வானம்கூட தொட்டுவிடும் தூரம்தான். இமயமலைகூட நம் இடுப்பளவு உயரம்தான்.</p>
<p class="content">ஒவ்வொரு தடங்கலும், ஒரு வழிகாட்டிதான். நீரோடை, தடுப்புகள் இல்லாமல் ஓடிக்கொண்டிருந்தால் அது அழகில்லை. பாறைகள் தடுத்து, அதனால் வரும் அழகான ஓசையும், தேங்கிய தண்ணீருமே மனிதனுக்கு நன்மை பயக்கும். தடைக்கல்லை மைல்கல்லாக மாற்றுவதற்கான  ஆரம்பத்தை இந்தத் தடைகள்தான் உருவாக்கித்தருகிறது. மற்ற ஓட்டப்பந்தயங்களைவிடத் தடை ஓட்டப்பந்தயத்தில்தான் வெற்றி ருசிக்கப்படும்.</p>
<p class="content">சில நேரங்களில், நடைமுறை வாழ்க்கையில் கொஞ்சமும் விருப்ப மில்லாத வேலையில், அமரவேண்டிய நிலை நமக்கு ஏற்படலாம். நீங்கள் நினைத்ததைவிட, வெற்றி தொலைதூரத்தில் இருக்கலாம். அத்தகைய நேரங்களில் நம்முடைய தன்னம்பிக்கையும், எல்லாம் நன்மைக்கே என்ற ஊக்க உணர்வும்தான் நம் கையைப்பிடித்து வெற்றி என்னும் இலக்குக்கு அழைத்துச் செல்லும்.  அந்த நம்பிக்கைதான், நிலாவைக் காட்டிச் சோறு ஊட்டிய காலம்போய், நிலவுக்கே சென்று சோறு உண்ணும் காலத்தைக் காட்டியது.</p>
<p class="content">மற்றவர்கள் நம்மை உற்சாகப்படுத்து வார்கள் என்று காத்திருக்காமல், நம்மை நாமே  உற்சாகப்படுத்திக்கொள்ள இதோ சில வழிகள்:</p>
<p class="content">1. உங்களது பழைய தவறுகளை நினைத்து கவலைப்பட்டு காலம் கடத்தாதீர்கள்.</p>
<p class="content">2. எந்த விஷயத்திலும் இதுதான் என்னால் முடியும் என்று சுருங்கி நில்லாமல், அதிலிருந்து வெளியே வாருங்கள்.</p>
<p class="content">3. பெரிதினும் பெரிது கேளுங்கள்.</p>
<p class="content">4. எதை உங்களால் நடைமுறையில் சாதிக்க முடியும் என்று தெரிகிறதோ, அதைக் குறிக்கோளாக வைத்துக்கொள்ளுங்கள்.</p>
<p style="text-align: center"><img width="246" height="249" alt="" src="http://cdnw.vikatan.com/nanayam/2014/02/mdaymu/images/nav46d.jpg"></p>
<p class="content">5.  உங்களைச் சுற்றியிருக்கிற அனைத்து விஷயங்களும் உங்களுக்காகவே ஏற்படுத்தப்பட்டிருக்கிறது என நினைத்து பாராட்டி வாழுங்கள்.</p>
<p class="content">ஊக்கம் கொண்டவர்கள் எப்போதும் மற்றவர்களுக்குப் பயனுள்ளவர்களாகவே இருப்பார்கள். மற்றவர்களுடன் நல்ல உறவுகளை வைத்துக்கொண்டிருப்பார்கள். எந்த அணியிலும் தன்னை ஈடுபடுத்திக்கொண்டு தங்களை அர்ப்பணித்துக்கொள்வார்கள்.</p>
<p class="content">உங்களை ஊக்குவித்துக்கொள்கிற அதேநேரம் அடுத்தவர்களின் செயல்களை அங்கீகரியுங்கள், பாராட்டுங்கள். அவர்களின் திறமைக்கு மரியாதைக் கொடுங்கள். அவர்களின் கருத்துக்கு மதிப்பளியுங்கள்.</p>
<p class="content">பல புத்திசாலிகள் ஜெயிக்க முடியாமல் போவதற்கு முக்கிய காரணமே, தன் திறமையைக் காட்டாமல், அதைத் தனக்குள்ளேயே அமுக்கி வைத்துக்கொள்வதினால்தான். இதனால் என்ன ஆகிறது? திறமை இல்லாதவர்கள் அதிர்ஷ்டத்தால் வெற்றி அடைந்துவிடுகிறார்கள். இதை நினைத்து வருந்துவதும், பொறாமைப்படுவதும் இயலாதவர்கள் செய்யும் காரியம்.</p>
<p class="content">ஆனால், தன்னம்பிக்கை என்கிற வலிமைமிக்க ஆயுதத்துடன் போராடினால், இலக்குகள், நம் இமைகளுக்கருகில் வந்துசேரும்! நான் சாதாரணமானவன் என்ற எண்ணத்தை விடுத்து, உயரப் பறக்கக் கற்றுக்கொள்ளுங்கள்!</p>
<p class="content">நிந்திப்பதை விட்டுவிட்டு ஒருபடி மேலே  சென்று சிந்தியுங்கள். எழுதத் தொடங்குங்கள்; என்றேனும் உங்களுக்குள் கவி பிறக்கும். முயலத் தொடங்குங்கள்; முதுமையும் உங்களைத் தொட மறுக்கும்!</p>
<p class="content">(மேலே செல்வோம்)</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பிசினஸ் தந்திரங்கள்! </div>
<div class="subtitle1">ஸ்டார்பக்ஸ்: காபி குடித்தல் எனும் அனுபவம்! </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #800080">கம்பெனிகள் ஜெயித்த கதை </span></p>
<p class="content">நீங்கள் ஸ்டார்பக்ஸில் காபி குடித்திருக்கிறீர்களா? இந்தியாவில் கிட்டத்தட்ட 30 இடங் களிலும், உலகம் முழுவதும் சுமார் 20 ஆயிரம் காபி ஷாப்புகளும் இந்த நிறுவனத்துக்கு உள்ளது. அமெரிக்க, ஐரோப்பிய நாட்டு மக்களின் பிரியத்துக்குரிய காபி ஷாப் இந்த ஸ்டார்பக்ஸ்.</p>
<p class="content">காபி விற்கும் நிறுவனம்தானே ஸ்டார்பக்ஸ் என்று சாதாரணமாக நினைத்துவிட வேண்டாம். 50 மில்லியன் வாடிக்கையாளர்களின் மனதுக்கு நெருக்கமான உறவை கொண்டுள்ளது இந்த நிறுவனம். காபி குடிப்பது என்றால் ஸ்டார்பக்ஸ்தான் ஒரே சாய்ஸ் என்று ஒத்தைக்காலில் நிற்கிற அளவுக்குத் தீவிர காபி பிரியர்கள்தான் இதன் வாடிக்கையாளர்கள். இந்த ஸ்டார்பக்ஸ் நிறுவனம் ஜெயித்த கதையைத்தான் இந்த வாரம் பார்க்கப் போகிறோம்.</p>
<p class="content">ஒரு காபி குடிக்கவேண்டும் என்றால் நமக்கு என்ன யோசனை தோன்றும்? காபி எப்படி இருக்கும், காபி கடைக்கான சூழல் எப்படி இருக்கும் என்றுதானே யோசிப்போம். இப்போது வேண்டுமானால் ஆர அமர உட்கார்ந்து காபி குடிப்பதற்கு என்றே உள்ள பல கடைகள் வந்துவிட்டன. ஆனால், இந்த ஷாப்புகள் வருவதற்கு முன்பு, காபி குடிக்கும் அனுபவம் எப்படி இருந்திருக்கும்? காபி பொடி வாங்கிவந்து வீட்டில் தயாரித்துக் குடிப்போம் அல்லது நல்ல காபி கடையாகப் பார்த்து குடித்துவிட்டு வருவோம். அதாவது, காபி குடிப்பது என்கிற ஒரு தேவை அல்லது அனிச்சை உணர்வு நிறைவேறியிருக்கும், அவ்வளவுதான்.</p>
<p style="text-align: center"><img alt="" width="400" height="636" src="http://cdnw.vikatan.com/nanayam/2014/02/mdaymu/images/nav37b.jpg"></p>
<p class="content">ஆனால், ஒரு நிறுவனம் மிகப் பெரிய அளவில் வளர்வதற்கு அது மட்டுமே போதுமானதல்ல; வாடிக்கையாளர்கள் அதை ஓர் அனுபவமாக உணர வேண்டும். காபி குடிப்பது என்பதையும் தாண்டி, அதில் ஒருவித மகிழ்ச்சியை உணர வைக்கவேண்டும். அவர்களை உணர்வுரீதியாக ஃபீல் செய்ய வைக்கவேண்டும்; நல்ல சூழலைக் கொடுக்கவேண்டும்.</p>
<p class="content">இதை எல்லாவற்றையும் செய்தது ஸ்டார்பக்ஸ். ஸ்டார்பக்ஸில் ஒரு காபி குடிக்க ஒருவர் எவ்வளவு நேரம் வேண்டுமானாலும் எடுத்துக்கொள்ளலாம். பிசினஸ் பேசி முடிக்கலாம். அரட்டை அடிக்கலாம், அரசியல் பேசலாம். ஒரு கம்யூனிட்டியை உருவாக்கலாம். இப்படி ஒரு சூழலை உருவாக்கிக் கொடுத்தன ஸ்டார்பக்ஸ் காபி ஷாப்கள். பின்னாட்களில் ஸ்டார்பக்ஸ் ஷாப்களே ஒரு <img alt="" align="right" width="150" height="297" src="http://cdnw.vikatan.com/nanayam/2014/02/mdaymu/images/nav37a.jpg">கம்யூனிட்டியாக  ஆகிவிட்டது.</p>
<p class="content">ஸ்டார்பக்ஸின் வெற்றிக்கு பின்னுள்ள கதை சுவாரஸ்யம் நிறைந்தது. ஸ்டார்பக்ஸ் நிறுவனத்தின் இப்போதைய தலைவர் ஹோவர்டு ஸ்கல்ட்ஸ் (Howard Schultz)வீட்டு உபயோகப் பொருட்கள் தயாரிக்கும் ஒரு ஐரோப்பிய நிறுவனத்தில் தேசிய அளவில் விற்பனை மேலாளராக  வேலை பார்த்தார். அந்த நிறுவனத்திடமிருந்து, சியாட்டிலில் சிறிய அளவில் இருந்த ஒரு காபி கடை மட்டும் அதிக அளவில் காபி ரோஸ்டர்களை வாங்குகிறது. அந்தக் கடையின் பெயர்தான் ஸ்டார்பக்ஸ்.</p>
<p class="content">ஹோவர்டு அந்தக் கடையை நடத்துபவர்களை நேரில் சென்று சந்தித்து, அவர்களுக்கு மட்டும் எப்படி இவ்வளவு விற்பனை ஆகிறது என்று விசாரித்தார். அதோடு நிற்காமல், அந்த காபி கடையை மேலும் பல இடங்களில் திறக்கலாம்; என்னை உங்களது பார்ட்னராகச் சேர்த்துக்கொள்ளுங்கள் என்று ஒரு கோரிக்கையை வைத்தார். அவர்கள் அந்த யோசனையை ஏற்றுக்கொள்ள மறுத்துவிடுகிறார்கள்.</p>
<p class="content">இதற்கிடையில் இத்தாலிக்கு வேலை நிமித்தமாகச் செல்லும் ஹோவர்டு, அங்குள்ள மிலன் நகரத்தின் காபி கடைகளையும் பார்க்கிறார். காபி கடைகளில் மக்கள் கூடி அரட்டை அடித்துக்கொண்டும், பல்வேறு விஷயங்களை விவாதித்துக்கொண்டும் காபி கடை என்பதற்கான சூழலையே மாற்றிக்கொண்டிருந்ததைக் கண்டார். இதுவும் அவருக்குப் புது விஷயமாகப்படுகிறது.</p>
<p class="content">சியாட்டில் காபி கடையான ஸ்டார்பக்ஸ் சுவையையும், இத்தாலியில் கண்ட காபி கடை அனுபவத்தையும் சேர்த்து ஒரு காபி கடை உருவாக்கினால் என்ன என்று யோசித்தார். திரும்பவும் சியாட்டிலுக்கு வந்து ஸ்டார்பக்ஸ் நடத்திய கடைக்காரர்களை அணுகினார். இந்தப் புது கான்செப்ட்டுக்கு அவர்கள் இசையவில்லை.</p>
<p class="content">உடனே, தான் பார்த்துவந்த வேலையிலிருந்து விலகி, எஸ்ப்ரஸோ காபி என்று காபி விற்பனையில் இறங்குகிறார். எஸ்ப்ரஸோ தொடங்கிய மூன்றே வருடங்களில் கிடுகிடு வளர்ச்சி கண்டது.  ஸ்டார்பக்ஸை அப்படியே விலைக்கு வாங்கினார். அப்புறம் என்ன... ஸ்டார்பக்ஸ் என்கிற  பெயரிலேயே காபி ஷாப்களை நாடு முழுவதும் திறந்தார். பல இடங்களில் ஃப்ரான்ஸைசி கொடுத்தார்.  வேகமாக வளர்ந்த ஸ்டார்பக்ஸ் என்னென்ன தொழில் தந்திரங்களைக் கடைப்பிடித்தது என்று பார்ப்போமா?</p>
<p style="text-align: center"><img alt="" width="500" height="122" src="http://cdnw.vikatan.com/nanayam/2014/02/mdaymu/images/nav37c.jpg"></p>
<p class="content">ஒரு பொருளின் தேவையையும் தாண்டி அதை அனுபவமாக மாற்றுவது அல்லது அந்தப் பொருளுக்கு உள்ள இதர சமூக மதிப்புகளை உருவாக்குவது. ஒரு பேனா என்றால் அதன் பயன்பாடு என்ன என்பது நமக்குத் தெரியும். அதாவது, எழுதுவது. ஆனால், அது மட்டுமா அதன் அடையாளம்?  பவுண்டன் பேனா வைத்திருந்தால் சமூக அந்தஸ்து என்கிறோம். குறைந்தபட்சம் யாருக்காவது அன்பளிப்பு கொடுப்பதன் மூலம் அதை அன்பை வெளிப்படுத்துவதற்கான பொருளாகவும் மாற்றிவிடுகிறோம் அல்லவா! இப்படியாக அது ஒரு வேல்யூ புராடக்டாகவும் இருக்கிறது. இதைத்தான் ஸ்டார்பக்ஸ் செய்தது. காபி என்கிற தேவையையும் தாண்டி அதை ஒரு வேல்யூ புராடக்ட் என்று மக்களை உணர வைத்தது.  </p>
<p class="content">இரண்டாவது, ஸ்டார்பக்ஸ் ஆரம்பிக்கும்போது என்ன நோக்கம் இருந்ததோ, அதே நோக்கத்தை ஒவ்வொரு ஊழியரும் ஏற்றுக்கொள்ள வைப்பது. அதாவது, வேலைக்கு ஆள் எடுக்கும்போதே தனது கதையையும் அவருக்குச் சொல்வாராம் ஹோவர்டு.</p>
<p class="content">நிறுவனம் வளர்ந்த ஒருகட்டத்தில் தனது கதையைப் புத்தகமாகத் தொகுத்து அதைப் பணியாளர்களுக்கு, பார்ட்னர்களுக்கு விநியோகித்தார். இதன்மூலம் நிறுவனத்தின் மையமான நோக்கம், கடைநிலை பணியாளர் வரை எடுத்துச்செல்லப்பட்டது. இதன்மூலம் அந்த நிறுவனத்தின் விஷன் - மிஷன் தெளிவாகக் கொண்டு செல்லப்பட்டது.</p>
<p style="text-align: center"><img alt="" width="450" height="215" src="http://cdnw.vikatan.com/nanayam/2014/02/mdaymu/images/nav37d.jpg"></p>
<p class="content">மூன்றாவது, ஊழியர்களின் திருப்தி... வாடிக்கையாளர் உணர்வு களுக்கு முக்கியத்துவம் கொடுக்கும் அதேவேளையில் பணியாளர் நலனும் இருந்தால்தான் நிறுவனத்தின் நோக்கத்தைச் சிதையாமல் வைத்திருப் பார்கள் என்பதில் தெளிவாக இருந்தது.</p>
<p class="content">இந்த செக்மென்டில் தனது ஊழியர்களுக்கு ஸ்டார்பக்ஸ் கொடுக்கும் ஊதியம், இதர காபி நிறுவனங் களைவிட அதிகம். இதன்மூலம் நோக்கத்தைப் புரிந்துகொண்ட ஊழியர்களைக் கைவிட்டுப் போகாமல் பார்த்துக்கொண்டது. இப்படியான சில தந்திரங்களைக்கூட தனியாகப் பார்க்க முடியும்.  </p>
<p class="content">ஸ்டார்பக்ஸைப் பார்த்து பல நிறுவனங்கள் இதே கான்செப்ட்டில் கடைகளை உருவாக்கினாலும், இப்போதும் அமெரிக்கா மற்றும் ஐரோப்பாவிலும் முன்னணி நிறுவனம் இதுதான். அமெரிக்கா, ஐரோப்பிய மக்கள் வெளிநாடு செல்கிறார்கள் என்றால், அந்த நாட்டில் ஸ்டார்பக்ஸ் காபி ஷாப் இருக்கிறதா என்று கேட்பார் களாம். இப்போது சொல்லுங்கள், காபி ஒரு பானம் மட்டுமா?</p>
<p class="content">(வியூகம் வகுப்போம்)</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நைட்டி உற்பத்தி ! </div>
<div class="subtitle1">நீரை.மகேந்திரன் </div>
<div class="subtitle2"></div>
<div class="content" style="border-top:1px solid #DDD;">
<p class="content">பெண்களுக்கான இரவு உடை என்றுதான் அறிமுகமானது இந்த நைட்டி. நாளடைவில் வீட்டில் இருக்கும் பெண்கள் எல்லா நேரங்களிலும் அணியும் உடையாக மாறிவிட்டது.</p>
<p class="content">சுடிதார் போன்று உடல் முழுவதையும் மறைக்கும் உடையாக இருப்பதால் பெண்கள் மத்தியில் நைட்டிக்குப் பரவலான வரவேற்பு உள்ளது. இதனாலேயே இப்போதெல்லாம் விதவிதமான டிசைன்களில், வெரைட்டிகளில் நைட்டிகள் அறிமுகமாகிக்கொண்டே இருக்கிறது.</p>
<p class="content">தரமான துணி, பளிச் டிசைன் என்கிற இரண்டு விஷயங்களில் கவனம் செலுத்தினால், இந்தத் தொழிலில் நிச்சயம் காசு பார்க்க முடியும்.</p>
<p class="content">நைட்டி தயாரிக்கத் தேவையான துணிவகைகளை மொத்தமாகக் கொள்முதல் செய்தால்தான் டிசைன் களில் கவனம் செலுத்த முடியும். மும்பை, குஜராத், ராஜஸ்தான் போன்ற மாநிலங்களில் உள்ள துணி உற்பத்தியாளர்களிடம் துணிகளை மொத்தமாக வாங்கினால் விலை கணிசமாகக் குறையும்.</p>
<p class="content">துணிகளை வாங்குவதற்காக ஒவ்வொருமுறையும் வெளிமாநிலங் களுக்குச் செல்லவேண்டும் என்பதில்லை. ஒருமுறை சென்றுவந்தாலே போதும், ஏஜென்ட்களே துணிகளை எடுத்து அனுப்பிவிடுவார்கள்.</p>
<p class="content">ஒரு பண்டலில் 3 மீட்டர் நீளம் கொண்ட 300 பீஸ்கள் இருக்கும். ஒரு நைட்டி தைக்க ஒரு பீஸ் போதும் என்றாலும், ஒரு பீஸை அப்படியே தைக்காமல், வேறு வேறு பீஸ்களை இணைத்து ஒரு நைட்டி தைக்கலாம். தவிர, ஸ்டோன், எம்ப்ராய்டரி வேலைகளும் செய்யலாம். உங்கள் எண்ணத்துக்கேற்ப பல்வேறு மாடல் களிலும் பலவகையான நைட்டிகளை உருவாக்கலாம்.</p>
<p style="text-align: center"><img alt="" src="http://cdnw.vikatan.com/nanayam/2014/02/mdaymu/images/nav56.jpg"></p>
<p style="text-align: center"><span style="color: #993300">திட்ட அறிக்கை!</span></p>
<p class="content">தேவையான இயந்திரங்கள் (எண்ணிக்கையில்)<br>
லூப் தையல் இயந்திரங்கள் : 25<br>
ஓவர்லாக் : 3<br>
ஸ்மோக்கிங் இயந்திரம் : 2<br>
இஸ்திரி இயந்திரம் : 2<br>
வேக்குவம் டேபிள் : 2<br>
கட்டிங் இயந்திரம் : 1</p>
<p class="content">(மேற்கண்ட இயந்திரங்களுக்கான விளக்குகள் மற்றும் ஸ்டூல் என அனைத்தும் சேர்த்து சுமாராக ரூ.13 லட்சம் ஆகும்.)</p>
<p class="content">இயந்திரங்கள்: ரூ.13 லட்சம்.</p>
<p class="content">மின்சாரம் மற்றும் இயந்திரம் நிறுவ ஆகும் செலவு: ரூ.1 லட்சம்.</p>
<p class="content">நடைமுறை மூலதனம்: ரூ.10 லட்சம்.</p>
<p class="content">பாரதப் பிரதமர் வேலைவாய்ப்பு உருவாக்கும் திட்டம் (றிவிணிநிறி) மூலம் 25 முதல் 35% மானியம் கிடைக்கும். அல்லது புதிய தொழில்முனைவோர் மேம்பாட்டுத் திட்டம் (நீட்ஸ்) மூலம் இயந்திரங்கள் மதிப்பில் 25% மானியம் கிடைக்கும்.</p>
<p class="content">நமது மூலதனம் 5% - ரூ.1.20 லட்சம்.</p>
<p class="content">மானியம்: ரூ.6 லட்சம்.</p>
<p class="content">மூன்று வருடங்களில் வங்கியில் டெபாசிட் செய்யப்படும்.</p>
<p class="content">வங்கிக் கடன் : ரூ.16.80 லட்சம்.</p>
<p style="text-align: center"><span style="color: #993300"> உற்பத்தி!</span></p>
<p class="content">தரமான துணிகளைக் கொள்முதல் செய்யவேண்டும். அவற்றில் குறைபாடுள்ளவற்றை அகற்றிவிட்டு, நமது டிசைன்களுக்கு ஏற்றவாறு கட்டிங் இயந்திரத்தில் கொடுத்து வெட்டிக்கொள்ள வேண்டும்.</p>
<p style="text-align: center"><img width="400" height="425" alt="" src="http://cdnw.vikatan.com/nanayam/2014/02/mdaymu/images/nav56a.jpg"></p>
<p class="content">பல அடுக்குகளில் வெட்டலாம் என்பதால், ஒரேசமயத்தில் பல துணிகள் வெட்டலாம். ஒவ்வொரு பாகமாகக் கை, கழுத்து, உடற்பாகங்கள் என வெட்டிக்கொண்டு அனைத்தையும் தனித்தனியாக வைத்து இணைக்க வேண்டும். கடைசிக் கட்டமாகத் தயாரான நைட்டியை இஸ்திரி செய்ய வேண்டும்.</p>
<p class="content">தயாரான நைட்டியை உள்பக்கமாக அட்டை வைத்து பாலிதீன் பைகளில் பேக் செய்யவேண்டும். பிராண்டு அடையாள அட்டையும் வைக்கலாம். சாதாரணமாக ஙீலி, ஙீஙீலி, ஙீஙீஙீலி, லி, வி எனப் பல அளவுகளில் உற்பத்தி இருக்க வேண்டும்.</p>
<p class="content">ஓர் இயந்திரத்தில் ஒரு நாளைக்குக் குறைந்தது 10 முதல் 25 நைட்டிகளைத் தைக்கலாம். ஒரு நாளில் குறைந்தபட்சம் 250 முதல் 350 நைட்டிகள் வரை தைக்க முடியும்.</p>
<p class="content">நாம் ஒரு ஷிப்டுக்கு 250 நைட்டிகள் என்று கணக்கு எடுத்துக்கொள்வோம். மூலப்பொருள் மொத்தமாக ரூ.130 முதல் ரூ.150 வரையும், சிலவற்றுக்கு ரூ.180 வரையும் செலவாகும். நாம் சராசரியாக ரூ.150 என்று எடுத்துக் கொள்வோம்.</p>
<p style="text-align: center"><span style="color: #993300"> வேலையாட்கள்! (<img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png">)</span></p>
<p class="content">மேற்பார்வையாளர் : 2 X 8,000 = 16,000</p>
<p class="content">ஆபரேட்டர்கள் : 30 X 5000 =  1,50,000</p>
<p class="content">இதரப் பணியாளர்கள் : 3 X5,000 = 15,000 கணக்காளர்         : 1ஙீ 6000 = 6,000</p>
<p class="content">விற்பனையாளர்     : 3X6000 = 18,000</p>
<p class="content">மின்சாரம் மாதம்</p>
<p class="content">15 ஹெச்பி வேண்டும்         : 10,000</p>
<p style="text-align: center"><img width="456" height="289" alt="" src="http://cdnw.vikatan.com/nanayam/2014/02/mdaymu/images/nav56b.jpg"></p>
<p style="text-align: center"> <span style="color: #808000">மூலப்பொருட்கள்:</span></p>
<p class="content">தினசரி உற்பத்தி 250ஙீரூ.150= ரூ.37,500. மாதம் 25 வேலைநாட்கள் எனக் கொண்டால், மாதத்துக்குத் ரூ.9,37,500 (25 X 37, 500) தேவைப்படும்.</p>
<p style="text-align: center"><span style="color: #993300">விற்பனை!</span></p>
<p class="content">உற்பத்திக்குப் பிறகு ஒரு நைட்டி ரூ.225 முதல் ரூ.250 வரை விற்பனை செய்யலாம். நமது விற்பனை விலை சராசரியாக ரூ.225 என்று வைத்துக் கொண்டால், ஒருநாள் உற்பத்தி வரவு: ரூ.56,250. (250 ஙீ  225). மாதத்துக்கு 25 வேலைநாட்கள் எனக் கணக்கிட்டால் மாத வரவு ரூ.14,06,250 (25 ஙீ 56,250).</p>
<p class="content"> செலவுகள்!  (<img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png">)</p>
<p class="content">வாடகை : 20,000 தோராயமாக       <br>
மூலப்பொருட்கள் : 9,38,000<br>
மின்சாரம் : 10,000<br>
தொழிலாளர்கள் : 2,05,000<br>
கடன் வட்டி : 17,500<br>
கடன் தவணை (60 மாதம்) : 28,000<br>
இயந்திரப் பராமரிப்பு : 10,000<br>
விற்பனைச் செலவு : 10,000<br>
மேலாண்மைச் செலவு : 10,000<br>
தேய்மானம் : 16,000<br>
பேக்கிங் செலவு : 40,000<br>
மொத்தம் : 13,04,500<br>
மொத்த வரவு : 14,06,000<br>
மொத்தச் செலவு : 13,04,500<br>
                    _________<br>
லாபம்:         1,01,500<br>
                      _________</p>
<p class="content">படங்கள்: என்.ஜி.மணிகண்டன்.(திட்ட விவரங்கள் உதவி:</p>
<p class="content">ராமசாமி தேசாய், திட்ட மேலாளர், தொழில்முனைவோர் சுயவேலை மேம்பாட்டு நிறுவனம், பாரதிதாசன் பல்கலைக்கழகம், திருச்சிராப்பள்ளி)</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பணம் கட்டாத பிபிஎஃப் கணக்கு: மீண்டும் - தொடர முடியுமா ?</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #800080">?பிபிஎஃப் கணக்குத் துவங்கி ஐந்து ஆண்டுகளுக்குப் பிறகு எந்தவிதமான பணமும் செலுத்தாமல், அதன்பிறகு நான்கு வருடம் கழித்து அந்தக் கணக்கில் மீண்டும் பணம் செலுத்த முடியுமா? </span></p>
<p class="content"> </p>
<p style="text-align: right"><span style="color: #993300">ஆதவன், காஞ்சிபுரம். ஜெயகுமார், நிதி ஆலோசகர். </span></p>
<p class="content">''பிபிஎஃப் கணக்கைப் பொறுத்தவரை, ஓர் ஆண்டில் குறைந்தபட்சம் 500 ரூபாய் முதலீடு செய்வது கட்டாயம். எனவே, நீங்கள் முதலீடு செய்யாமல் இருந்த ஒவ்வொரு ஆண்டுக்கும் குறைந்தபட்சம் 500 ரூபாய் முதலீடு செய்யவேண்டும். முதலீட்டை நிறுத்தியதற்கு அபராதம் உண்டு. இந்த அபராதம் ஒவ்வொரு ஆண்டுக்கும் 50 ரூபாய் ஆகும். இதை மொத்தமாகச் செலுத்தி, நீங்கள் கணக்கைப் புதுப்பிக்கலாம்.''</p>
<p class="content"><span style="color: #800080">?தனியார் வங்கி ஒன்றில் கிரெடிட் கார்டு வாங்கினேன்.  அதில் என் அனுமதி இல்லாமல் ஹெல்த் இன்ஷூரன்ஸ் பாலிசி எடுத்து அதற்கான பிரீமியத்தைச் செலுத்துமாறு என்னை வற்புறுத்தினார்கள். நான் கட்டமுடியாது என்றபிறகு அதை கேன்சல் செய்தார்கள். ஆனால், ஆறு மாதம் கழித்து மீண்டும் பணத்தைக் கட்டச் சொல்லி எனக்கு வக்கீல் நோட்டீஸ் அனுப்பி இருக்கிறார்கள். சம்பந்தப்பட்ட தனியார் வங்கி மீது நான் ஏதாவது நடவடிக்கை எடுக்க முடியுமா? </span></p>
<p style="text-align: right"><span style="color: #993300"> வீரை சாகுல், எஸ்.கோபால கிருஷ்ணன், முதன்மை ஆலோசகர், திஷா நிதி ஆலோசனை மையம். </span></p>
<p style="text-align: center"><span style="color: #993300"><img alt="" width="350" height="470" src="http://cdnw.vikatan.com/nanayam/2014/02/mdaymu/images/nav59a.jpg"></span></p>
<p class="content">''கிரெடிட் கார்டு நிறுவனங்கள் கார்டு வழங்குவதற்கு முன் இன்ஷூரன்ஸ் பாலிசி தேவையா எனத் தொலைபேசி மூலமாகத் தொடர்புகொள்வார்கள். இதற்கு நீங்கள் சரி எனச் சொன்னால் மட்டும்தான் உங்கள் பெயரில் பாலிசி எடுத்து அதற்கான பிரீமியத்தை கார்டு பில்லில் சேர்ப்பார்கள். நீங்கள் வேண்டாம் என்று சொல்லியும் உங்கள் பெயரில் பாலிசி எடுக்கப்பட்டிருந்தால், பாலிசிப்பத்திரம் கிடைத்த 15 நாட்களுக்குள் இன்ஷூரன்ஸ் நிறுவனத்துக்குத் தெரிவித்து, பாலிசிப் பத்திரத்தைத் திருப்பி அனுப்பி ரத்துச் செய்யலாம்.</p>
<p class="content">பாலிசியை உடனடியாக ரத்துச் செய்திருந்தால் நீங்கள் பிரீமியமாகச் செலுத்திய தொகையில் மருத்துவ ஆலோசகருக்கு தந்த செலவுபோக மீதித் தொகை உங்கள் கிரெடிட் கார்டு கணக்கில் வரவுவைக்கப்பட்டிருக்கும். இல்லையெனில், அந்தப் பணம் ஒரு வருடக்காலத்துக்கான பிரீமியமாக எடுத்துக்கொள்ளப்படும். உங்களுக்கு எடுத்த பாலிசியானது ஒரு வருடகாலத்துக்கானதுதான். ஆதலால் கிரெடிட் கார்டு மூலமாகச் செலுத்திய தொகையை வங்கி கேட்கத்தான் செய்யும். நீங்கள் வங்கியின் மீது எந்தவிதமான நடவடிக்கையும் எடுக்க இயலாது.''</p>
<p class="content"><span style="color: #800080">?ஆர்டி-யிலிருந்து எடுக்கும் பணத்துக்கு வரிச் செலுத்த வேண்டுமா? </span></p>
<p style="text-align: right"><span style="color: #993300"> ஸ்ரீகாந்த், ஆடிட்டர் </span></p>
<p class="content">''ஆர்டி மூலமாகக் கிடைக்கும் வட்டித் தொகைக்கு வரிச் செலுத்த வேண்டியிருக்கும். நீங்கள் எந்த வருமான வரம்பில் இருக்கிறீர்களோ, அதற்கேற்ப  வரிச் செலுத்தவேண்டியிருக்கும்.''</p>
<p style="text-align: center"><img alt="" width="485" height="148" src="http://cdnw.vikatan.com/nanayam/2014/02/mdaymu/images/nav60a.jpg"></p>
<p class="content"><span style="color: #800080">?என் அண்ணன் வெளிநாட்டில் வாழ்ந்து வருகிறார். அவருக்கு இந்தியாவில் எந்தவிதமான நிதி ஆவணங்களும் இல்லை. இந்தச் சூழ்நிலையில் இந்திய பங்குச் சந்தையில் அவர் முதலீடு செய்ய முடியுமா? </span></p>
<p style="text-align: right"><span style="color: #993300">ராஜேஷ், திருச்சி. பி.சங்கர், ஷேர் புரோக்கர். </span></p>
<p class="content">''வெளிநாட்டில் வாழும் உங்கள் அண்ணன் இந்தியாவில் எந்தவிதமான நிதி ஆவணமும் இல்லாமல் முதலீடு செய்ய முடியாது. இந்தியச் சந்தையில் முதலீடு செய்ய பான் கார்டு, பாஸ்போர்ட் நகல், வெளிநாட்டு முகவரிக்கான சான்று மற்றும் இந்தியாவில் வங்கிக் கணக்கு வைத்திருப்பது அவசியம்.''</p>
<p class="content"><span style="color: #800080">?வீட்டிலே சிறிய அளவில் பிசினஸ் செய்துவருகிறேன். பிசினஸையும், வீட்டையும் கவர் செய்யும் வகையில் ஏதாவது இன்ஷூரன்ஸ் பாலிசி உள்ளதா? </span></p>
<p style="text-align: right"><span style="color: #993300">பெருமாள், கோவை. கிருஷ்ணதாசன், துணைத் தலைவர், இந்தியா நிவேஷ். </span></p>
<p style="text-align: center"><span style="color: #993300"><img alt="" width="215" height="150" src="http://cdnw.vikatan.com/nanayam/2014/02/mdaymu/images/nav60b.jpg"></span></p>
<p class="content">''ஹோம் இன்ஷூரன்ஸில் வீட்டில் உள்ள பொருட்களுக்கு கவரேஜ் பெறமுடியும். பொதுவாக, ஹோம் இன்ஷூரன்ஸில் தீ விபத்து, கொள்ளை மற்றும் திருட்டு, பொருட்கள் காணாமல்போவது, விபத்து ஆகியவற்றை கவர் செய்யும் வகையில் இன்ஷூரன்ஸ் பாலிசிகள் கிடைக்கின்றன. பணம் மற்றும் ஃபர்னிச்சர் வைத்து பிசினஸ் செய்தால் அந்தப் பொருட்களை ஹோம் இன்ஷூரன்ஸ் பாலிசியிலே சேர்த்து எடுத்துக்கொள்ளலாம்.  மற்றபடி பிசினஸுக்குத் தனியாகத்தான் பாலிசி எடுக்கவேண்டும். வீட்டில் அதிக அளவில் பணமிருந்தால் அதற்கான காரணத்தை இன்ஷூரன்ஸ் நிறுவனத்திடம் தெரிவிக்கவேண்டும்.</p>
<p class="content">மூலப் பொருட்களை  வீட்டில் இருப்புவைத்து பிசினஸ் செய்யும்போது கொள்ளை மற்றும் திருட்டுக்கான கவரேஜை சேர்த்துக்கொள்ள வேண்டும். விலை மதிப்புள்ள பொருட்கள் மற்றும் பணத்தை அதற்கான பெட்டியில் வைக்கவேண்டும். அலமாரியில் வைத்து திருடு போனால் கிளைம் கிடைக்காது.</p>
<p class="content">பணத்தை அடிக்கடி வெளியே எடுத்துச் செல்பவர்கள் மணி இன் டிரன்ஸிட் (விஷீஸீமீஹ் வீஸீ ஜிக்ஷீணீஸீsவீt) பாலிசி எடுத்துக்கொள்ளலாம். பாலிசியில் பணத்தைப் பரிமாற்றம் செய்யும் நபரின் பெயரையும் தெரிவித்திருக்க வேண்டும்.''</p>
<p style="text-align: center"><img alt="" width="600" height="150" src="http://cdnw.vikatan.com/nanayam/2014/02/mdaymu/images/nav60c.jpg"></p>
<p class="content"><span style="color: #800080">?புதிதாக வீடு வாங்கத் திட்டமிட்டுள்ளேன். வீட்டின் மதிப்பு 20 லட்சம் ரூபாய். கையில் 6 லட்சம் ரூபாய் உள்ளது. 15 லட்சம் ரூபாய் ஃபிக்ஸட் டெபாசிட்டில் உள்ளது. இந்தப் பணத்தைப் பயன்படுத்தி வீடு வாங்கலாமா அல்லது வீட்டுக் கடன் வாங்கலாமா? எது சிறந்ததாக இருக்கும்? </span></p>
<p style="text-align: right"><span style="color: #993300">கிஷோர், சென்னை. ரவிக்குமார், நிதி ஆலோசகர். </span></p>
<p class="content">''புதிதாக வீடு வாங்க வீட்டுக் கடன் வாங்குவதே சிறந்ததாக இருக்கும். ஏனெனில் வீட்டுக் கடன் வாங்கி, அதைத் திரும்பச் செலுத்தும்போது அசல் மற்றும் வட்டிக்கு வரிச் சலுகைப் பெறமுடியும். அடுத்து, இஎம்ஐ-ஆகச் செலுத்தும்போது கடன் சுமை என்பது தெரியாது.</p>
<p class="content">வீட்டுக் கடனுக்கான வட்டி விகிதம் மிகக் குறைவாக இருக்கும். கையில் இருக்கும் 6 லட்சம் ரூபாயை வீட்டுக் கடன் வாங்குவதற்கு முன்பணமாக வைத்துக்கொள்ளுங்கள். ஃபிக்ஸட் டெபாசிட்டில் இருக்கும் தொகையை அவசரத் தேவை ஏற்படும்போது பயன்படுத்திக்கொள்வதற்காக வைத்துக்கொள்ளுங்கள். இவ்வளவு தொகையை மீண்டும் சேமிப்பது என்பது சற்று கடினமாக இருக்கும். எனவே, அதைப் பாதுகாப்பது முக்கியம்.''</p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
