	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஸ்டூடன்ட் பிசினஸ்மேன்!</div>
<div class="subtitle1">முதலாளியும் நாங்களே... தொழிலாளியும் நாங்களே! </div>
<div class="subtitle2">செ.கிஸோர் பிரசாத் கிரண் </div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"> <span style="color: #800080">சாதிக்கும் கல்லூரி மாணவர்கள்! </span></p>
<p class="content">இரண்டு பார்ட்னர்கள் இருந்தாலே பிசினஸில் பல பிரச்னைகள் வர, சென்னையில் பல கல்லூரிகளைச் சேர்ந்த 16 மாணவர்கள் சேர்ந்து ஈவன்ட் மேனேஜ்மென்ட் கம்பெனியை (Event Management Company) நடத்தி வருகிறார்கள். இளவயதில் ஈகோவுக்கு அதிக முக்கியத்துவம் தருகிற பருவத்தில் எப்படி இது சாத்தியம் என இந்த கம்பெனியைத் தொடங்கிய ராகவேந்திராவிடம் கேட்டோம்.</p>
<p class="content">''ஒரு சராசரியான மாணவனின் வாழ்க்கையை நான் விரும்பவில்லை. புதிதாக ஏதாவது சாதிக்க வேண்டும் என்ற எண்ணம்  எப்போதுமே எனக்குள் ஓடிக்கொண்டேதான் இருக்கும். 12-ம் வகுப்பு முடித்தவுடன் கிண்டி பொறியியல் கல்லூரியில் பி.இ. கம்ப்யூட்டர் சயின்ஸ் படிப்பைத் தேர்வு செய்தேன். கல்லூரியில் சேர்ந்தவுடன் எனக்குள் இருந்த எண்ண ஓட்டம் அதிகமானது. என் நண்பர்கள் வினீத் ரமேஷ் மற்றும் ஸ்ருதன்ஜெய் நாராயண் ஆகிய இருவரிடமும் இந்த எண்ணம் இருந்தது. எனவே, நாங்கள் மூன்று பேரும் சேர்ந்து ஒரு தொழில் செய்ய முடிவெடுத்தோம்.</p>
<p class="content">சென்னையில் நிகழ்ச்சிகளுக்குப் பஞ்சம் இல்லை. மாதந்தோறும் ஏதாவது நிகழ்ச்சிகளும் விழாக்களும் நடந்துகொண்டேதான் இருக்கிறது. ஏன் ஒரு நிகழ்ச்சியை நடத்தித் தரும் கம்பெனியை நடத்தக்கூடாது என்ற எண்ணம் எங்கள் மூன்று பேரிடமும் தோன்றியது. உடனடியாக நாங்கள் மூன்றுபேரும் சேர்ந்து 'அயாமரா’ என்ற பெயரில் நிகழ்ச்சிகள் நடத்தும் கம்பெனியை தொடங்கினோம்.</p>
<p class="content">ஒரு நிகழ்ச்சியைச் சிறப்பாக நடத்தவும் திட்டமிடவும் நாங்கள் மூன்று பேர் மட்டும் போதுமானதாகத் தெரியவில்லை. எனவே, எங்கள் புதுமுயற்சிக்கு வலுசேர்க்க பல கல்லூரிகளிலிருந்து சகமாணவர்களைச் சேர்த்துக்கொண்டோம். ஆகஸ்ட் 2012-ல் சென்னையில் 'மெட்ராஸ் டே’ என்ற நிகழ்ச்சி நடைபெற்றது. துப்புகளை வைத்துக்கொண்டு காரின் மூலம் இடங்களைக் கண்டுபிடிக்கும் ஒரு வித்தியாசமான நிகழ்ச்சி இது. எங்கள் கம்பெனியைப் பற்றி கேள்விப்பட்ட அந்த அமைப்பினர் எங்களை இந்த நிகழ்ச்சியை நடத்தித் தருமாறு கேட்டனர். அதற்கான பணத்தையும் முன்கூட்டியே கொடுத்தனர்.</p>
<p style="text-align: center"><img alt="" width="600" height="400" src="http://cdnw.vikatan.com/nanayam/2014/02/zjexod/images/nav48.jpg"></p>
<p class="content">நாங்கள் மொத்தம் 16 பேர். கம்ப்யூட்டர் சயின்ஸ், பொருளாதாரம்,  உளவியல் எனப் பல துறைகளில் படித்துக்கொண்டிருந்தோம். இதுவே எங்களை ஒரு நிகழ்ச்சியைப் பலகோணத்தில் திட்டமிட மிகவும் உதவியாக இருந்தது. அதனால் நிகழ்ச்சிக்கான சிறு சிறு விஷயங்களிலும் நாங்கள் கவனம் செலுத்தினோம். எங்களுக்கு அப்போது போதுமான அனுபவம் இல்லை என்றாலும் வெற்றிகரமாக அந்த நிகழ்ச்சியை நடத்தித் தந்தோம். இந்த நிகழ்ச்சி மூலம் பொருளாதார ரீதியாகச் சம்பாதித்த லாபம் வெறும் நூறு ரூபாய்தான். ஆனால், நாங்கள் சம்பாதித்த பெயருக்கும் புகழுக்கும் அளவில்லை. இந்த நிகழ்ச்சியால் எங்கள் நிறுவனம் மக்கள் அனைவரிடமும் போய்ச்சேர்ந்தது.</p>
<p class="content">முதல் நிகழ்ச்சி வெற்றிகரமாக முடித்தபிறகு பலபேர் எங்களைத் தொடர்புகொண்டு தங்கள் நிகழ்ச்சிகளையும் நடத்தித் தருமாறு கேட்டனர். எல்லா நிகழ்ச்சிகளையும் நடத்திக்கொடுக்காமல் நிகழ்ச்சிகளைத் தேர்ந்தெடுப்பதில் மிகக் கவனமாக இருப்போம். 16 பேருக்கும் முழுச் சம்மதம் இருந்தால்தான் அந்த நிகழ்ச்சியைப் புக் செய்து நடத்தித் தருவோம். நிகழ்ச்சிக்கான மார்க்கெட்டிங்கில் ஆரம்பித்து டிக்கெட் புக்கிங் வரை அனைத்து வேலைகளையும் நாங்களே பார்த்துக்கொள்வோம்' என்றார் ராகவேந்திரா.</p>
<p class="content">சதீஷ்பாபு என்பவர் பேசும்போது 'கம்பெனியைப் பொறுத்தவரை, நாங்கள் 16 பேரும் பார்ட்னர்கள்தான். முதலாளி, தொழிலாளி என்ற பாகுபாடு எங்களிடம் இல்லை. வரும் லாபத்தை இதுவரை யாரும் பிரித்துக்கொள்ளவில்லை;  கம்பெனியின் வளர்ச்சிக்காகவே இன்றுவரை பயன்படுத்தி வருகிறோம். சொந்தமாக ஒரு மிகப் பெரிய நிகழ்ச்சியை நடத்துவதே எங்களது தற்போதைய எண்ணம். அதற்காகத்தான் இப்போது உழைத்து வருகிறோம்' என்றார்.</p>
<p style="text-align: center"><img alt="" width="600" height="400" src="http://cdnw.vikatan.com/nanayam/2014/02/zjexod/images/nav48a.jpg"></p>
<p class="content">இந்தக் குழுவின் பெண் உறுப்பினர் காயத்ரி பட்டானி. அவருடன் பேசினோம். 'நான் டபிள்யூசிசி கல்லூரியில் உளவியல் மூன்றாமாண்டு படித்து வருகிறேன். குழுவாகச் சேர்ந்து பணியாற்றும்போது, புதிய புதிய விஷயங்களை எங்களால் கற்றுக்கொள்ள முடிகிறது. தொழில் ரீதியான அனுபவங்கள் எங்களுக்கு நடைமுறை வாழ்வியலை கற்றுத் தருகின்றன. ஆரம்பத்தில் தடுமாறினாலும் அடுத்தடுத்த நிகழ்ச்சிகளில் தவறுகளைத் திருத்திக்கொண்டு முன்னேறி வருகிறோம்'' என்றார் அவர்.</p>
<p class="content">இந்த நிறுவனத்தின் முக்கிய உறுப்பினர்களில் ஒருவர் திருவேங்கடம். அவர், ''கல்லூரிப் படிப்பை முடித்துவிட்டு, சுயமாகத் தொழில் ஆரம்பித்தாலும் அல்லது ஒரு நிறுவனத்துக்கு வேலைக்குச் சென்றாலும் அங்கு எப்படி நடந்துகொள்ள வேண்டும், தொழில்ரீதியாக ஏற்படும் இடர்பாடுகளை எப்படிச் சமாளிக்கவேண்டும் என்று எங்களின் நிறுவனம் எங்களுக்குக் கற்றுக்கொடுத்துள்ளது. <img align="right" width="215" height="203" alt="" src="http://cdnw.vikatan.com/nanayam/2014/02/zjexod/images/nav48c.jpg">எங்களின் கல்லூரிப் பருவத்திலேயே இதுமாதிரி அனுபவங்கள் எங்களுக்குக் கிடைத்திருப்பது பெரிய வரப்பிரசாதம்தான்'' என்றார்.</p>
<p class="content">மார்க்கெட்டிங் மேனேஜ்மென்ட் படிக்கும் ஸ்நேஹா பாலசுப்ரமணியம், ''என்னுடைய படிப்புச் சார்ந்த தொழில் என்பதால்தான் நான் இதற்குச் சம்மதித்தேன். இதில் இணைந்ததும்தான் மற்ற நண்பர்களின் ஆர்வம் எனக்குப் புலப்பட்டது. எங்கள் கம்பெனியை உலக அளவில் பிரபலப்படுத்த வேண்டும் என்பதே அனைவருக்குமான சிந்தனையாக இருக்கிறது. படிப்பதற்கும், அதையே பிராக்டிக்கலாக செய்வதற்குமான வேறுபாடுகளை இந்த பிசினஸ் செய்வதன் மூலம் கற்றுக்கொண்டேன்'' என்றார் நம்பிக்கையாக.</p>
<p class="content">டி.எம்.ராஜரத்தினம் மஹால், மியூசிக் அகாடமி, ஜெர்மன் ஹால் ஆகிய இடங்களில் பல நிகழ்ச்சிகளை நடத்தி இருக்கும் இந்த ஜாம்பவான்கள், பாலிவுட் பிரபலமான ஃப்ரஹான் அக்தரின் இசை நிகழ்ச்சியையும் கடந்த டிசம்பர் மாதம் நடத்தி அசத்தியுள்ளனர். பதினாறு பேரும் தங்களின் பிசினஸ் வெற்றிக்கு பின்னணி, தங்கள் பெற்றோர்கள் தரும் ஊக்கம்தான் என்கிறார்கள் கோரஸாக!</p>
<p class="content">பசங்களா, நீங்க இன்னும் நல்லா வரணும்!</p>
<p style="text-align: right"><span style="color: #800080">படங்கள்:  எஸ்.பி.ஜெர்ரி ரினால்டு விமல்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இதுதான் நிதி அமைச்சரின் புத்திசாலித்தனமா? </div>
<div class="subtitle1"></div>
<div class="content" style="border-top:1px solid #DDD;">
<p class="content">ஹலோ வாசகர்களே..!</p>
<p class="content">சற்றுத் தூரத்தில் தெரிகிறது மிகப் பெரிய சுவர். அந்தச் சுவர் மீது கார் மோதாமல் இருக்கவேண்டுமெனில், சுவரைப் பார்த்த மாத்திரத்திலேயே பிரேக்கை மிதித்து, வேகத்தைக் குறைக்க வேண்டும் என்பது சைக்கிள் ஓட்டத் தெரிந்த சாதாரண மனிதனுக்குக்கூடத் தெரியும். ஆனால், நமது நிதி அமைச்சருக்கு இந்தச் சாதாரண விஷயம் எப்படித்தான் தெரியாமல் போனதோ!</p>
<p class="content"><img align="right" style="height: 211px; width: 160px" alt="" src="http://cdnw.vikatan.com/nanayam/2014/02/zjexod/images/nav06b(1).jpg">நிதிப் பற்றாக்குறையைக் கடந்த பட்ஜெட்டில் நிர்ணயித்தபடி 4.8 சத விகிதத்துக்குள் கொண்டுவந்துவிடவேண்டும் என்பதற்காக நிதி அமைச்சர் சிதம்பரம் இப்போது படாதபாடுபட்டு வருகிறார். இந்த நிதி ஆண்டுக்கான பட்ஜெட் பற்றாக்குறையில் 95.2 சதவிகிதம் (மொத்தமுள்ள 5,42,499 கோடி ரூபாயில் 5,16,390 கோடி  ரூபாய்) கடந்த டிசம்பரிலேயே செலவாகிவிட்டநிலையில், கடைசி மூன்று மாதத்துக்கான வருமானத்தைக் கூட்ட, எங்கெல்லாம் பணம் கிடைக்குமோ, அங்கிருந்தெல்லாம் கொண்டுவர முயற்சி செய்துவருகிறார் நிதி அமைச்சர்.</p>
<p class="content">இதற்கு ஒரு சிறு உதாரணம், மத்திய ரிசர்வ் வங்கி, மத்திய அரசாங்கத்துக்குத் தரவேண்டிய வருமானத்தை ஒவ்வொரு ஆண்டும் ஆகஸ்ட் மாதம் தருவது வழக்கம். ஆகஸ்ட் மாதத்துக்கு இன்னும் ஆறு மாதங்கள் இருக்க, அப்போது தரவேண்டிய பணத்தை இப்போதே தந்துவிடும்படி கோரிக்கைக் கணைகளைத் தொடுக்க ஆரம்பித்திருக்கிறதாம் நிதி அமைச்சகம்.</p>
<p class="content">அதுமட்டுமல்ல, நிதிப் பற்றாக்குறையை 4.8 சதவிகிதத்துக்குள் கட்டுப்படுத்துவதற்காக, இந்த வருடம்  தரவேண்டிய ரூ.1,45,000 கோடி மானியத் தொகையில் வெறும் ரூ.22,000 கோடியை மட்டும் இப்போது தந்துவிட்டு, மீதமுள்ள ரூ.1,23,000 கோடியை அடுத்த ஆண்டுக்குக் கொண்டுசெல்ல சமயோசிதமாக யோசித்து வருகிறார்.</p>
<p style="text-align: center"><img width="600" height="434" alt="" src="http://cdnw.vikatan.com/nanayam/2014/02/zjexod/images/nav06a.jpg"></p>
<p class="content">இந்த நிதி ஆண்டுக்கான பட்ஜெட் தாக்கல் செய்யும்போதே வரவு என்ன, செலவு என்ன என்பது நிதி அமைச்சருக்கு நன்கு தெரிந்திருக்கும். நிதிப் பற்றாக்குறையை ஒரு குறிப்பிட்ட அளவுக்குள் நிறுத்தவேண்டுமெனில், அதற்காக எடுக்கவேண்டிய நடவடிக்கைகளை நிதி ஆண்டின் தொடக்கம் முதலே செய்யாமல், பணமிருக்கிறபோது தாம்தூம் என்று செலவு செய்துவிட்டு, மாசக் கடைசியில் பணமில்லை என்பதால் பட்டினிக் கிடப்பதுபோல் செயல்படும் நிர்வாகம் என்ன நிதி நிர்வாகம்? அதிலும் இந்த மாதம் செய்யவேண்டிய செலவை அடுத்த மாதத்துக்குத் தள்ளுகிற அல்லது அடுத்தவன் தலையில் கட்டுகிற புத்திசாலித்தனம் என்ன புத்திசாலித்தனம்?</p>
<p class="content">நிதி அமைச்சர் சிதம்பரம் என்ன செய்யப்போகிறார் என்பது இடைக்கால பட்ஜெட்டில் தெரிந்துவிடும்!</p>
<p class="content">- ஆசிரியர்.  </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கமாடிட்டி - மெட்டல் - ஆயில் </div>
<div class="subtitle1">சே.புகழரசி </div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #800080">கச்சா எண்ணெய்! </span></p>
<p class="content">கச்சா எண்ணெய் விலை கடந்த நான்கு மாதங்களில் இல்லாத அளவுக்கு உயர்ந்துள்ளது. இதற்கு முக்கியக் காரணம், தென்கிழக்கு அமெரிக்கப் பகுதிகளில் வீசிய அதிகமான பனிப் புயல்தான். மேலும்,  பெட்ரோலிய ஏற்றுமதி நாடுகள் அமைப்பு, இந்த ஆண்டில் கச்சா எண்ணெய்க்கான தேவை அதிகரிக்கும் எனக் கூறியுள்ளது.</p>
<p class="content">அமெரிக்காவின் வடகிழக்குப் பகுதிகளில் ஜனவரியில் ஆரம்பித்துள்ள குளிர் கடந்த பத்து ஆண்டுகளில் இல்லாத அளவுக்கு அதிகமாகும். லிபியாவின் இரண்டாவது பெரிய எண்ணெய்க் கிணறிலிருந்து குழாய் வழியாக அனுப்பப்படும் எண்ணெய், கலவரத்தால் நிறுத்தப்பட்டுள்ளது. இதையடுத்துத் தற்போது ஒரு நாளைக்கு 2,00,000 பேரல்கள் மட்டுமே அனுப்பப்படுகிறது. இது முன்னர் சராசரியாக 3,50,000 பேரல்களாக இருந்தது குறிப்பிடத்தக்கது.</p>
<p class="content">சீனாவின் கச்சா எண்ணெய் இறக்குமதி மூன்று சதவிகிதம் உயரும் என்று எதிர்பார்க்கப்பட்ட நிலையில், 10 சதவிகிதமாக உயர்ந்துள்ளது. குறிப்பாக, சீனா இதுவரை இல்லாத அளவு 28.16 மில்லியன் மெட்ரிக் டன் கச்சா எண்ணெய்யை இறக்குமதி செய்துள்ளது.</p>
<p class="content">வரும் வாரத்தில் அமெரிக்காவில் நிலவும் அதிகப்படியான குளிர்,  லிபியா, அங்கோலாவில் சப்ளை குறைந்துள்ளது போன்ற காரணத்தால் விலை அதிகரிக்கலாம். டெக்னிக்கல்படி, குறுகியகால சப்போர்ட் லெவல் ரூ.6,120. இதற்குக் கீழே சென்றால் 6,040 - 6,000 வரை செல்லலாம். முக்கிய ரெசிஸ்டன்ஸ் லெவல் ரூ.6,300-ஐ தாண்டிச் செல்லும்பட்சத்தில் ரூ.6,420 - 6,500 வரை செல்லலாம்.</p>
<p style="text-align: center"><img width="404" height="269" alt="" src="http://cdnw.vikatan.com/nanayam/2014/02/zjexod/images/nav68a.jpg"></p>
<p class="content">பரிந்துரை: பிப்ரவரி கான்ட்ராக்ட், ரூ.6,120 - 6,130 லெவலில் வாங்கலாம். இலக்கு விலை- ரூ.6,275 - 6,380. ஸ்டாப் லாஸ் - ரூ.6,040.</p>
<p style="text-align: center"><span style="color: #800080">தங்கம்! </span></p>
<p class="content">சர்வதேச அளவில் தங்கத்தின் விலை கடந்த வாரம் ஏற்றத்திலேயே இருந்தது.</p>
<p class="content"><img align="left" width="124" height="136" alt="" src="http://cdnw.vikatan.com/nanayam/2014/02/zjexod/images/nav68b.jpg">கடந்த வாரத் தொடக்கத்தில் சுமார் 1,265 டாலராக இருந்த தங்கத்தின் விலை, வார இறுதியில் 1,310 டாலர் வரை சென்றது. இதுவே, இந்திய கமாடிட்டி வர்த்தகத்தில் 10 கிராம் 24 காரட் தங்கத்தின் விலை வார தொடக்கத்தில் சுமார் ரூ. 28,825-லிருந்து வார இறுதியில் ரூ.29,218-ஆகச் சென்றது. கடந்த 19 மாதங்களில் இல்லாத அளவுக்கு அமெரிக்காவின் சில்லறை விற்பனைக் குறைந்தது. மேலும், அமெரிக்காவில் வேலையில்லாதோர் எண்ணிக்கை அதிகரிக்கும் எனத் தெரிகிறது. இதையடுத்து அமெரிக்க ஃபெடரலின் ஊக்குவிப்புத் தொகை குறைப்பில் மாற்றம் ஏற்படலாம் என்பதால் தங்கத்துக்கான தேவை அதிகரித்துள்ளது. மேலும், சீனாவின் தங்கத்தின் தேவையும் தங்கத்தின் விலையில் மாற்றத்தை ஏற்படுத்தும். ஆக, வரும்வாரத்தில் தங்கத்தின் விலை அதிகரிக்க வாய்ப்புகள் அதிகம்.</p>
<p style="text-align: center"><span style="color: #800080">வெள்ளி! </span></p>
<p class="content">வெள்ளியின் விலை கடந்த மூன்று வாரத்தில் இல்லாத அளவுக்கு உயர்ந்துள்ளது. தங்கத்தின் விலையேற்றத்தையடுத்து வெள்ளியின் விலையிலும் ஏற்றம் இருந்தது. மேலும், சீனாவில் பொருளாதாரம் வளர்ச்சியடைந்து வருவதையடுத்துத் தொழிற்சாலைகளில் வெள்ளியின் பயன்பாடு அதிகரிக்கலாம் என்றும் எதிர்பார்க்கப்படுகிறது.</p>
<p class="content">டாலரின் மதிப்பு சற்றுக் குறைந்துள்ளதும், சில்வர் ஃபண்டுகளில் முதலீடு அதிகரிப்பதாலும் வரும் வாரத்தில் வெள்ளியின் விலை அதிகரிக்க வாய்ப்புகள் அதிகம்.</p>
<p style="text-align: center"><span style="color: #800080">அடிப்படை உலோகங்கள்! </span></p>
<p class="content">காப்பரின் இரண்டாவது நுகர்வோரான அமெரிக்காவில் சில்லறை விற்பனை குறைந்ததையடுத்து, காப்பரின் விலை கடந்த வார இறுதியில் சற்றுக் குறைந்தது. எனினும், வரும் வாரத்தில் சீனாவின் தேவைக் காரணமாக விலையிறக்கம் தடுக்கப்படலாம்.</p>
<p style="text-align: center"><img width="600" height="275" alt="" src="http://cdnw.vikatan.com/nanayam/2014/02/zjexod/images/nav68c.jpg"></p>
<p class="content">அதேசமயம், இந்திய கமாடிட்டி வர்த்தகத்தில் இந்திய ரூபாயின் மதிப்பு அதிகரித்தால் காப்பரின் விலை குறையலாம். வரும் வாரத்தில் ரூபாயின் மதிப்பு அதிகரிக்கும்பட்சத்தில் காப்பர் மட்டுமல்லாமல், மற்ற அடிப்படை உலோகங்களின் விலையேற்றம் தடுக்கப்படும்.</p>
<p style="text-align: center"><span style="color: #800080">இயற்கை எரிவாயு! </span></p>
<p class="content">அமெரிக்காவில் நிலவிவரும் குளிர் காரணமாக, கடந்த வாரம் இயற்கை எரிவாயு விலை அதிகரித்தே வர்த்தகமானது. அதேசமயம், இயற்கை எரிவாயு இருப்பும் எதிர்பார்க்கப்பட்டதைவிடக் குறைந்துள்ளது.</p>
<p class="content">அமெரிக்காவில் நிலவிவரும் கடும் குளிர் காரணமாகத் தேவையும் அதிகரித்துள்ளது. மேலும், கிழக்கு அமெரிக்கப் பகுதிகளில் வரும் வாரத்தில் பனிப்பொழிவு அதிகரிக்கும் என்றும் எதிர்பார்க்கப்படுகிறது. இதனால் வீடுகள் மற்றும் தொழிற்சாலைகளில் வெப்பநிலையைச் சமன்படுத்த இயற்கை எரிவாயு தேவை அதிகரிக்க வாய்ப்புகள் அதிகம்.</p>
<p style="text-align: center"><img width="274" height="172" alt="" src="http://cdnw.vikatan.com/nanayam/2014/02/zjexod/images/nav68d.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அக்ரி கமாடிட்டி! </div>
<div class="subtitle1">சே.புகழரசி. </div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: rgb(128,0,128)">மஞ்சள்! (Turmeric)</span></p>
<p class="content">கடந்த வாரம் உள்நாட்டுத் தேவை மற்றும் சர்வதேச அளவில் தேவை அதிகரித்ததன் காரணமாக மஞ்சள் விலை உயர்ந்தது.</p>
<p class="content">ஆந்திரப்பிரதேசத்தில் அறுவடை நடந்து கொண்டிருக்கும் இந்தச் சமயத்தில் தரம் மிகுந்த மஞ்சள் வரத்து குறைந்துள்ளது. அதேசமயம் ஏற்றுமதிக்கான விசாரணைகள் இருப்பதும் விலையிறக்கத்தைத் தடுக்கலாம். முந்தைய வருடத்தோடு ஒப்பிடும்போது, மஞ்சள் ஏற்றுமதிக் கடந்த ஆண்டு ஏப்ரல் - நவம்பர்  வரையிலான காலத்தில் 11%  அதிகரித்து 50,500 டன்னாக ஏற்றுமதி ஆனதாக ஸ்பைசஸ் போர்டு ஆஃப் இந்தியா கூறியுள்ளது.</p>
<p class="content">சமீபத்திய சந்தை அறிக்கையின்படி, 2013-14-ல் ஆந்திராவில் மஞ்சள் உற்பத்தி 4,24,000 டன்னாக இருக்கலாம் என்று மதிப்பிடப்பட்டுள்ளது. இதுவே, கடந்த வருடம் 4,39,000 டன்னாக இருந்தது. ஆக, வரும் வாரத்தில் தேவைக் காரணமாக மஞ்சள் விலை அதிகரிக்கலாம்.</p>
<p style="text-align: center"> <img width="302" height="254" alt="" src="http://cdnw.vikatan.com/nanayam/2014/02/zjexod/images/nav74e.jpg"></p>
<hr>
<p style="text-align: center"><span style="color: rgb(128,0,128)">ஏலக்காய்! (Cardamom)</span></p>
<p class="content">கடந்த வாரம் ஏலக்காய் தேவை அதிகரிக்கும் என்கிற எதிர்பார்ப்பில் இதன் விலை சற்றுக் குறைந்தது. விலை குறைந்து காணப்பட்டதால், உள்ளூர் மற்றும் வெளிநாடுகளில் தேவை அதிகரித்தது. அதேசமயம், ஸ்பாட் சந்தைக்கு வரும் தினவரத்தும் சற்றுக் குறைய ஆரம்பித்துள்ளது விலை யேற்றத்துக்கு வழிவகுத்தது.</p>
<p class="content">கடந்த வியாழக்கிழமையன்று ஏலக்காய் ஏலமிடும் ஸ்பாட் சந்தைக்கு வரத்து 84 டன்கள் இருந்தது. விலை அதிகபட்சமாகச் சுமார் ரூ.924-க்கு வர்த்தகமாகியது.</p>
<p style="text-align: center"><img width="327" height="306" alt="" src="http://cdnw.vikatan.com/nanayam/2014/02/zjexod/images/nav74b.jpg"></p>
<p class="content">சராசரி விலை ரூ.665-க்கு வர்த்தகமாகியது. ஏப்ரல் - நவம்பர் 2013 காலத்தில் ஏலக்காய் ஏற்றுமதி 38% அதிகரித்து, 1,805 டன்களாக இருந்ததாக ஸ்பைசஸ் போர்டு ஆஃப் இந்தியா சொல்லியிருக்கிறது. வரும் வாரத்தில் தேவைக் காரணமாக விலை அதிகரிக்கலாம்.</p>
<hr>
<p style="text-align: center"><span style="color: rgb(128,0,128)">ஜீரகம்! (Jeera)</span></p>
<p class="content">கடந்த வாரம் ஜீரகத்தின் விலை, புதிய பயிர்வரத்து அதிகரித்ததால் குறைந்தே வர்த்தகமாகியது. நடப்பு ஆண்டில் பருவமழைக் காரணமாக ஜீரகம் பயிரிடப்படும் பரப்பளவு, இதுவரை இல்லாத அளவுக்கு அதிகரித்துள்ளது என்றும், இதனால் ஜீரக உற்பத்தியும் அதிகரிக்கும் என்றும் தெரிகிறது. இதனால் ஸ்பாட் சந்தைக்கு வரத்து அதிகரிக்கும் என்றும் எதிர்பார்க்கப்படுகிறது.</p>
<p style="text-align: center"><img width="295" height="218" alt="" src="http://cdnw.vikatan.com/nanayam/2014/02/zjexod/images/nav74c.jpg"></p>
<p class="content">மேலும், முன்னர் அறுவடைச் செய்யப்பட்ட பழைய ஜீரகத்தின் இருப்பும் அதிகமாகவே உள்ளது. குறிப்பாக, குஜராத் வேளாண்துறை வெளியிட்டுள்ள அறிக்கையின்படி, ஜீரகம் பயிரிடப்பட்டப் பரப்பளவு கடந்த வருடத்தைவிட 40% அதிகரித்து, 4,54,300 ஹெக்டேராக உள்ளது.</p>
<p class="content">ஆக, வரும் வாரத்தில் வரத்து அதிகரிக்கும் காரணத்தால் இதன் விலை குறைய வாய்ப்புள்ளது. அதேசமயம், ஏற்றுமதிக்கான தேவை அதிகரித்தால் விலையேற்றம் சிறிது தடுக்கப்படும்.</p>
<hr>
<p style="text-align: center"><span style="color: rgb(128,0,128)">கொத்துமல்லி! (Coriander)</span></p>
<p class="content">ராஜஸ்தானில் கொத்துமல்லி பயிரிடப்பட்டசமயம்,தொடர்மழைக் காரணமாக, பயிர்கள் சேதமடைந்ததால் உற்பத்திக் குறையும் என்று எதிர்பார்க்கப் படுகிறது. அதேசமயம், தேவையும் அதிகரிக்கும் என்று தெரிகிறது.</p>
<p style="text-align: center"><img width="256" height="247" alt="" src="http://cdnw.vikatan.com/nanayam/2014/02/zjexod/images/nav74d.jpg"></p>
<p class="content">நடப்பு ஆண்டில் ராஜஸ்தானில் கொத்துமல்லி உற்பத்திச் செய்யப்படும் பரப்பளவு 1,28,220 ஹெக்டேராக உள்ளது. இது 2012-13ல் 1,58,678 ஹெக்டேராக இருந்தது குறிப்பிடத்தக்கது. உற்பத்திக் குறைவு காரணமாகக் கொத்துமல்லிக் கையிருப்பும் குறைந்துள்ளது.</p>
<p class="content">ஆந்திராவில் கடந்த ஆண்டு ஏப்ரல் - நவம்பரில்  47% அதிகரித்து 29,800 டன்னாக உள்ளது என ஸ்பைசஸ் போர்டு  கூறியுள்ளது. வரும் வாரத்தில் வரத்துக் குறைவு காரணமாகக் கொத்துமல்லி விலை அதிகரிக்கலாம்.</p>
<p style="text-align: center"><img width="600" height="206" alt="" src="http://cdnw.vikatan.com/nanayam/2014/02/zjexod/images/nav74f.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நாணயம் லைப்ரரி :இந்தியாவுக்கேற்ப பொருளை மாற்று! </div>
<div class="subtitle1">சித்தார்த்தன் சுந்தரம்,பிசினிஸ் கன்சல்டன்ட்</div>
<div class="subtitle2"></div>
<div class="content" style="border-top:1px solid #DDD;">
<p class="content">''வி    ஆர் லைக் தட் ஒன்லி’ (சுருக்கமாக, WALTO) என்கிற புத்தகத்தைத் தொடர்ந்து ஐந்து வருடத்துக்குப் பிறகு, 'மார்க்கெட் ஸ்ட்ராடஜி கன்சல்டன்ட்’ ரமா பிஜாபுர்கர் எழுதியிருக்கும் புத்தகம் 'எ நெவர் பிஃபோர் வேர்ல்டு.’  இந்தியப் பொருளாதாரம் தாராளமயமாக்கப்பட்டு, மூன்றாவது பத்தாண்டில் நடைபோட்டுவரும் இந்த வேளையில் பல துறைகளில் மாற்றங்கள் தொடர்ந்து நிகழ்ந்துகொண்டிருக்கின்றன. இதில் மாறிவரும் நுகர்வுக் கட்டமைப்பு மற்றும் நுகர்வோர்களின் நடவடிக்கைகளும் ஒன்றாகும்.</p>
<p class="content">நுகர்வுச் சமூகம் என்பதை மையப்படுத்தி மக்களின் வாழ்க்கை முறையில் அவர்களிடம் எவ்வளவு பணம் இருக்கிறது, அதை எதற்காக, எவ்வளவு செலவு செய்கிறார்கள் என்பதை மட்டும் கருத்தில் கொள்ளாமல் நுகர்வோர்களின் தேவைகளையும், ஆசைகளையும் பொருத்தமான முறையில் நிறைவேற்ற நிறுவனங்கள் என்ன செய்கின்றன, என்ன செய்யவேண்டும் என்பதை பல புள்ளிவிவரங்களுடன் நூலாசிரியர் ரமா விளக்குகிறார்.</p>
<p class="content">''இந்தியா என்பது வித்தியாசமான பிரதேசம். உலகளவில் பெரிய இ-காமர்ஸ் (IRCTC) வர்த்தகம் நடத்தும் இந்திய ரயில்வேதான், அழுக்குபடிந்த, வசதியற்ற, தொழில்நுட்பம் குறைந்த ரயில் சேவையையும் நடத்திவருகிறது. எவ்வளவு விலை அதிகமான ஸ்மார்ட் போனாக இருந்தாலும் சரி, அதில் சாமியின் படத்தைத் தரவிறக்கி அதை 'வால் பேப்பரா’க்கி கோயிலுக்குப் போவதற்குப் பதில் போன் திரையைப் பார்த்து கும்பிடுகிறோம். உலகின் லேட்டஸ்ட் காஸ்ட்லி கார் வாங்கினாலும் எலுமிச்சம் பழத்தை டயரின் கீழ் வைத்து பூஜை செய்ய நாம் தவறுவதில்லை.</p>
<p style="text-align: center"><img alt="" width="500" height="267" src="http://cdnw.vikatan.com/nanayam/2014/02/zjexod/images/nav45a.jpg"></p>
<p class="content">பன்னாட்டு நிறுவனங்கள், வளர்ந்த நாடுகளில் அறிமுகப்படுத்தி வெற்றிபெற்ற பொருட்களையோ, சேவைகளையோ அப்படியே இந்தியாவில் அறிமுகப்படுத்த நினைத்தால் இனி ஜெயிக்க முடியாது. காரணம், அந்தக் காலகட்டத்திலிருந்த பொருளாதார மற்றும் தொழில்நுட்ப வளர்ச்சிக்கும் இப்போதிருக்கிற சூழ்நிலைக்கும் ஏணி வைத்தால்கூட எட்டாது. இதை அறிந்த பல பன்னாட்டு <img alt="" align="left" width="148" height="294" src="http://cdnw.vikatan.com/nanayam/2014/02/zjexod/images/nav45b.jpg">நிறுவனங்கள் - ஹிந்துஸ்தான் யுனிலீவர், ப்ரெக்டர் அண்டு கேம்பிள், பெப்சிகோ, பிலிப்ஸ், ஜெனரல் எலெக்ட்ரிக், எம்டிவி, கார்கில், நோக்கியா போன்ற நிறுவனங்கள் தங்களின் பொருட்களையும், சேவைகளையும் இந்திய நுகர்வோர்களின் விருப்பத்திற்கேற்ப மாற்றி அமைத்ததின் மூலம் இந்தியச்  சந்தையில் நன்கு கால் பதித்து நிற்கிறது' என்கிறார் இந்தப் புத்தகத்தின் ஆசிரியர் ரமா.</p>
<p class="content">உதாரணமாக, ஹிந்துஸ்தான் லீவரின் 'ஃபேர் அண்டு லவ்லி’ க்ரீம். 1970-களில் இந்தியாவிற்கென்றே தயாரித்து அறிமுகப்படுத்திய பிராண்டு. இன்றைக்கு இதன் விற்பனை கிட்டத்தட்ட ரூ.1,000 கோடிக்கும் மேல். இந்த வெற்றிக்குப்பின் இந்த பிராண்டு பல நாடுகளில் அறிமுகப்படுத்தப்பட்டது.</p>
<p class="content">''ஒரே அளவு அனைத்துக்கும் பொருந்தும்’ (one size fits all approach) என்கிற அணுகுமுறையில் இருந்து பன்னாட்டு நிறுவனங்கள் வெளியே வரவேண்டும்'' என்கிறார் எம்.டி.வி இந்தியாவின் வெற்றிக்குக் காரணமாக இருந்த அலெக்ஸ் குருவில்லா. இதற்கு மாறாக, 'டிஸ்னி’ சேனல் சுத்தமான, உலகளாவிய நேயர்களின் விருப்பத்திற்கேற்ப தங்கள் நிகழ்ச்சிகளை ஒளிபரப்பி வந்தது. இதற்கு இந்திய மக்களிடம் அவ்வளவு வரவேற்பு இல்லை. எனவே, இந்தியச் சந்தையில் காலூன்ற வேண்டுமெனில் பன்னாட்டு நிறுவனங்கள் 'டிரான்ஸ்ப்ளாண்டிங்’ அணுகுமுறையிலிருந்து 'டிரான்ஸ்லேட்’ என்கிற அணுகுமுறைக்கு மாற வேண்டும்'' என்கிறார் ஆசிரியர்.</p>
<p class="content">மெக்டொனால்ட்ஸ் நிறுவனம் இந்தியர்களின் சுவையறிந்து 'மெக் ஆலு டிக்கி பர்கரை’ அறிமுகப்படுத்தியதுடன் பல 'காரசாரமான’ பர்கர்களையும் இந்தியாவில் விற்பனை செய்து வருகிறது.</p>
<p class="content"><img alt="" align="right" width="141" height="367" src="http://cdnw.vikatan.com/nanayam/2014/02/zjexod/images/nav45c.jpg">பன்னாட்டு நிறுவனங்கள் இந்தியாவில் ஜெயிக்கவேண்டுமெனில், மாறிவரும் இந்திய நுகர்வோர்களைக் கவரவேண்டுமெனில், 1. அவர்கள் தேவையறிந்து அதற்குப் பொருத்தமான பொருள் மற்றும் சேவையை உருவாக்க வேண்டும்.</p>
<p class="content">2. உலகளவில் பிரபலமான பொருள் 'உள்நாட்டு’ பொருளைவிட உசத்தி என்கிற முரட்டுப் பிடிவாதத்தைக் கைவிட வேண்டும். 3. இந்தியா என்பது ஒரே நாடாக இருந்தாலும் நுகர்வோர்களின் விருப்பு, வெறுப்புகள் ஊருக்கு ஊர் மாறுபட்டிருக்கிறது என்பதை நினைவில்கொண்டு அதற்கேற்றாற்போலத் தங்களது யுக்தியை வகுத்துக்கொள்ள வேண்டும் என்கிறார் ஆசிரியர்.</p>
<p class="content">மத்தியதர வகுப்பைச் சேர்ந்தவர்கள் அனைவரின் விருப்பு, வெறுப்பு ஒரேமாதிரியாக இருக்கும் என்று பொருட்களையும், சேவைகளையும் அறிமுகப்படுத்தினால் நுகர்வோர்களிடம் அவ்வளவாக வரவேற்பிருக்காது. காரணம், மத்தியதர வகுப்பைச் சேர்ந்தவர்களின் வருமானம் பலநிலைகளைக் கொண்டதால் அவர்களுக்குப் பிடித்தது / பிடிக்காததில் வித்தியாசம் இருக்கும் என்கிறார்.</p>
<p class="content">பிராந்தியவாரியான நுகர்வோர்களைக் கவரும் பொருட்டுப் பல ஆங்கிலத் தொலைக்காட்சி நிகழ்ச்சிகள் இந்திய மொழிகளில் 'டப்’ செய்யப்பட்டு ஒளிபரப்பாகி வருவது அனைவரும் அறிந்த ஒன்று. இது 'குளோக்கலைசேஷன் (Glocalization)’ என்று மார்க்கெட்டிங் வட்டாரத்தில் பரவலாகப் பேசப்பட்டு வரும் ஒரு சொற்றொடர் ஆகும். சிறிய மற்றும் பிராந்திய அளவிலான நிறுவனங்கள் நுகர்வோர்களின் தேவையறிந்து அவர்களின் விருப்பத்துகேற்ப நூதனமான பொருட்களைக் குறைந்த விலையில் தயாரித்து விற்கும்பட்சத்தில் வெற்றி நிச்சயம் என்றும் சொல்கிறார் இந்தப் புத்தகத்தின் ஆசிரியர்.</p>
<p class="content">அப்படி வெற்றி கண்ட சில பொருட்களின் பட்டியலை தருகிறார் ஆசிரியர். இன்வெர்ட்டர் பொருத்தப்பட்ட தொலைக்காட்சிப் பெட்டிகள், சினிமா மோகம்கொண்ட குறைந்த வருமானம் கொண்டவர்களுக்காகத் தொலைக்காட்சியுடன் இணைந்த விசிடி பிளேயர், குண்டும், குழியுமான சாலைகளில் காரில் செல்லும்போது முதுகுக்குப் பாதுகாப்பாக வடிவமைக்கப்பட்ட ஸீட், ஆண்டுக்கு 21 மில்லியன் குழந்தைகள் இந்தியாவில் பிறக்கிறார்கள். இவர்களுக்கென்று குறைந்த விலையில், மக்கிப் போகக்கூடிய டயப்பர்கள், 'ஹீட் - ஈட்’ சப்பாத்திகள், குறைந்த விலையில் கசிவை அடைக்க 'வாட்டர் புரூஃப்’ ஸ்பிரே, குறைந்த மின்சாரச் செலவில் இயங்கும் ஏர்கண்டிஷனர், பேட்டரியால் இயங்கும் மிக்ஸி (இது தமிழக இல்லத்தரசிகளுக்கு கிடைத்த வரப்பிரசாதம்!), விலை குறைந்த குளிர்சாதனப் பெட்டி... என பட்டியல் நீண்டுகொண்டே போகிறது.</p>
<p style="text-align: center"><img alt="" width="490" height="341" src="http://cdnw.vikatan.com/nanayam/2014/02/zjexod/images/nav45d.jpg"></p>
<p class="content">இந்தப் புத்தகத்தில் ஏராளமான புள்ளிவிவரங்கள் தரப்பட்டிருக்கிறது. அது எல்லோராலும் சரியாக படித்துப் புரிந்துகொள்ள முடியுமா என்கிற ஒரு சந்தேகத்தைத் தவிர, மார்க்கெட்டிங் துறையில் இருப்பவர்கள் அனைவரும் படிக்க வேண்டிய புத்தகம் இது என்பதில் சந்தேகமே இல்லை.</p>
<p style="text-align: right"><span style="color: #800080">(குறிப்பு: இந்தப் புத்தகம் ஆன்லைன் ஷாப்பிங் வெப்சைட்களில் விற்பனைக்கு கிடைக்கக்கூடும்)</span></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தமிழ்ப் பேசும் ஆடைகள்! </div>
<div class="subtitle1">இணைய வர்த்தகத்தில் மாத்தியோசி இளைஞர்கள்</div>
<div class="subtitle2">ஞா.சுதாகர் </div>
<div class="subtitle3"></div>
<div class="content" style="border-top:1px solid #DDD;">
<p style="text-align: right">
</p>
<p class="content">ஆங்கில வாசகங்கள் எழுதிய டி-ஷர்ட்களைத்தான் இன்றைய இளைஞர்கள் அணிகின்றனர். ஆங்கில வாசகங்களுக்கு பதிலாக தமிழ் வாசகங்களை டி-ஷர்ட்களில் எழுதினால்...?</p>
<p class="content">இப்படி ஒரு வித்தியாசமான யோசனை சென்னையைச் சேர்ந்த மூன்று  இளைஞர்களுக்கு வர,  இன்றைய இளைய தலைமுறையினர் மத்தியில் தமிழ் ஆர்வத்தைத் தூண்டும் வகையில் தமிழ் வாசகங்கள் அச்சிடப்பட்ட டி-ஷர்ட்களை இணையதளத்தின் மூலம் அமோகமாக விற்றுவருகிறார்கள் லெனின், யுவராஜ், கோபிநாத் என்கிற இளைஞர்கள். டி-ஷர்ட்டில் தமிழ் வாசகங்கள் எழுதும் இந்த ஐடியா எப்படி வந்தது என அவர்களிடம் கேட்க, அவர்கள் தங்கள் அனுபவங்களைச் சொல்ல  ஆரம்பித்தார்கள். முதலில், லெனின் பேச ஆரம்பித்தார்.</p>
<p style="text-align: center"><span style="color: #993300"> ஆரம்ப அத்தியாயம்!</span></p>
<p class="content">'நாங்கள் மூவரும் கடந்த ஆண்டுதான் பொறியியல் படித்து முடித்தோம். படிக்கும்போதே சுயதொழில் தொடங்கவேண்டும் என்று ஆர்வத்தில் இருந்தோம். படிப்பு முடிந்த கையோடு அடுத்து என்ன செய்யலாம் என்று யோசித்தபோது கொஞ்சம் வித்தியாசமாக ஏதாவது செய்யவேண்டும் என்று முடிவெடுத்தோம். அப்போதுதான் டி-ஷர்ட்கள் எங்கள் கண்ணில்பட்டது. ஆங்கில வாசகங்களைக்கொண்ட டி-ஷர்ட்கள் மட்டுமே அதிகம் கிடைக்கின்றன. அதில் சில மோசமான வாசகங்களாகவும் இருந்தன.  அர்த்தம் தெரியாத ஏதோ ஒரு வாசகத்தைச் சட்டையில் எழுதிக்கொள்வதைவிட, அழகு தமிழில் நல்ல வாசகங்களை அச்சிட்டுத் தந்தால், அதற்கு நிச்சயம் வரவேற்பு இருக்கும் என்று நினைத்தோம்.</p>
<p style="text-align: center"><img alt="" src="http://cdnw.vikatan.com/nanayam/2014/02/zjexod/images/nav54c.jpg"></p>
<p class="content">இந்தியாவில் பனியன் என்றாலே திருப்பூர்தான். என்றாலும், திருப்பூரில் அல்லது தமிழ்நாட்டில் தயாரான பனியன் என்று சொல்லிக்கொள்கிற மாதிரி அது ஒரு பிராண்டாக உருவாகவில்லை. ஆனால், எங்கள் தயாரிப்புத் தமிழகத்தில் தயாரானவை என்பதைச் சொல்வதற்காக 'இலவம்’ எனத் தமிழ்ப் பெயரை எங்கள் நிறுவனத்துக்கு வைத்தோம். இப்படிப் பலவகையிலும் யோசித்துதான் எங்கள் பிசினஸ் முயற்சியைத் தொடங்கினோம்'' என்று பேசியவரைத் தொடர்ந்தார் யுவராஜ்.</p>
<p style="text-align: center"><span style="color: #993300"> பெயருக்கு முக்கியத்துவம்!</span></p>
<p class="content">'எங்கள் தயாரிப்பை இணையம் மூலம் விற்க முடிவு செய்தோம். மனதில் நிற்கும் நல்ல பெயரை வைப்பதன் மூலமே இணையத்தில் ஜெயிக்க முடியும் என்று நினைத்தோம்.  எங்கள் குழுவில் இருக்கும் கோபிநாத் ஐடி படித்து முடித்தவர். அவருடைய உதவியோடு நாங்கள் எங்கள் இணையதளத்தை வடிவமைக்கும் வேலையில் இறங்கினோம். முதலில் வாகை, தமிழ்க்கடை எனப் பரிச்சயமான பெயர்களையே தேர்வு செய்ய நினைத்தோம். ஆனால், இந்தப் பெயர்களில் வலைதளம் (டொமைன்) கிடைப்பதற்கு அதிகம் செலவு செய்யவேண்டியிருந்தது. எனவே, 'இலவம்’ (<a href="http://www.ilavam.com">www.ilavam.com</a>)  என்ற பெயரைத் தேர்வு செய்தோம். வெறும் 600 ரூபாயில் இந்த வலைதளம்  எங்களுக்குக் கிடைத்தது'' என்று பேசியவரை இடைநிறுத்தி, அடுத்து பேச ஆரம்பித்தார் கோபிநாத்.</p>
<p style="text-align: center"><img alt="" width="500" height="304" src="http://cdnw.vikatan.com/nanayam/2014/02/zjexod/images/nav54b.jpg"></p>
<p class="content">''பனியன் தொழில் என்பது எங்களுக்குத் துளியும் பரிச்சயமற்ற ஒன்று. இதில் ஜெயிக்கக் கண்டிப்பாக அனுபவம் வேண்டும் என்று நினைத்து, அதுபற்றிக் கற்றுக்கொள்ளத் திருப்பூருக்குச் சென்றோம். ஆனால், யாரும் கற்றுகொடுக்கத் தயாராக இல்லை. சிலர் மட்டும் இதுதொடர்பாகக் கற்றுகொடுக்க முன்வந்தனர். அப்போது அவர்கள் தொழிற்சாலைக்குச் சென்று அங்கு அச்சிடும் பணியைப் பார்வையிட்டு அதைச் சிறிது சிறிதாகக் கற்றோம்.</p>
<p class="content">டி-ஷர்ட்டுக்கான மூலப்பொருளைத் திருப்பூரிலிருந்தே வாங்கினோம். அதில் வாசகங்கள் அச்சிட இயந்திரங்கள் வேண்டும் என்றபோது ஒரு இயந்திரம் ரூ.50,000 ஆகும் என்றார்கள். எங்கள் மூவரில் இருவர் இயந்திரவியல் படித்தவர்கள் என்பதால் அதைப்பற்றி இணையத்தில் தேடிக் கற்றோம். இப்படி ஒவ்வொரு பாகம் பற்றியும் அறிந்து உதிரிபாகங்கள் வாங்கி முழு இயந்திரத்தினையும் உருவாக்கினோம். இதற்கு நாங்கள் செலவு செய்தது வெறும் 5,000 ரூபாய்தான்'' என்றார்.</p>
<p style="text-align: center"><img alt="" width="400" height="400" src="http://cdnw.vikatan.com/nanayam/2014/02/zjexod/images/nav54d.jpg"><img alt="" width="143" height="400" src="http://cdnw.vikatan.com/nanayam/2014/02/zjexod/images/nav54a.jpg"></p>
<p style="text-align: center"><span style="color: #993300"> புதுமை முக்கியம்!</span></p>
<p class="content">மீண்டும் பேச ஆரம்பித்தார் லெனின். ''இந்தத் தொழிலில் எங்களுக்கு எடுத்தவுடன் லாபம் கிடைத்துவிடவில்லை. முதல் மாதம் எங்களுக்குக் கிடைத்த வருமானம் வெறும் ரூ.400 மட்டுமே. ஆரம்பத்தில் விழாக்கள், கல்லூரி நிகழ்ச்சிகளுக்குப் பிரத்யேக வாசகங்கள் அடங்கிய டி-ஷர்ட்களை ஆர்டர் வாங்கினோம். அந்த லாபத்தை வைத்துக்கொண்டு அடுத்தடுத்து எங்கள் பிசினஸ் முயற்சியைத் தொடர்ந்தோம். இன்று எங்கள் தயாரிப்புகளில் ஒவ்வொரு மாதமும் முந்தைய மாதத்தைவிட ஏதாவது ஒரு புதுமையைப் புகுத்தி வருகிறோம்'' என்றார்.</p>
<p style="text-align: center"><span style="color: #993300"> குவியும் ஆர்டர்கள்!</span></p>
<p class="content">'இணையம் மூலம் நாங்கள் விற்பதால் வெளிநாடுகளான துபாய், மலேசியா, சிங்கப்பூர், ஜெர்மனி, மொரீஷியஸ் ஆகிய நாடுகளில் வசிக்கும் தமிழர்கள் ஆர்வத்துடன் எங்கள் தயாரிப்புகளை வாங்குகின்றனர். மொழி தெரியாத வெளிநாடுகளைச் சேர்ந்தவர்கள்கூட வாடிக்கையாளர்களாக உள்ளனர்.</p>
<p class="content">நம் நாட்டில் பிற மாநிலங்களில் இருக்கும் தமிழ்ச் சங்கங்களிலிருந்தும் ஆர்டர் தருகின்றனர். தற்போது இதை மொத்தமாகக் கொள்முதல் செய்யப் பல மாநிலங்களிலிருந்தும், வெளிநாடுகளிலிருந்தும் விண்ணப்பம் வந்துள்ளது. இதை விரிவுபடுத்த யோசித்து வருகிறோம்'' என்றார் கோபிநாத்.</p>
<p class="content">''ஆரம்பத்தில் மிகுந்த அச்சத்துடனே இந்தத் தொழிலைத் தொடங்கினோம். நாங்கள் மூவரும் சாதாரண நடுத்தரக் குடும்பத்தைச் சார்ந்த இளைஞர்களே. இதற்கு நாங்கள் போட்ட முதலீடு ஒரு லட்சத்துக்கும் குறைவே. உலகளவில் இலவம் என்ற வணிகப் பெயரைத் தமிழர்களின் குறியீடாக அறியச் செய்வதே எங்கள் நோக்கம். அனைவரது டி-ஷர்ட்களும் தமிழ் பேச வேண்டும் என்பதே எங்கள் லட்சியம்'' என்றனர் அந்த மூன்று இளைஞர்களும்.</p>
<p class="content">சாதிக்க நினைக்கும் இந்த இளைஞர்களுக்கு வெற்றி நிச்சயம்!</p>
<p style="text-align: right"><span style="color: #993300">படங்கள்:  தி.குமரகுருபரன்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விகடன் மாணவப் பத்திரிகையாளர் பயிற்சித் திட்டம் 2014-15</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" width="519" height="155" src="http://cdnw.vikatan.com/av/2014/02/mtknjg/images/p56new.jpg"></p>
<p class="content"><span style="color: #ff0000"><strong>தி</strong></span>றமைகளை வளர்த்தெடுக்க, சவால்களைச் சந்திக்க, சமூக மாற்றத்துக்கு ஒரு விதையாக இருக்க விரும்பும் மாணவர்களுக்கு... களம் அமைக்கிறது விகடன்!</p>
<p class="content">ஆயிரத்துக்கும் மேற்பட்ட மாணவர்களுக்கு அச்சு மற்றும் காட்சி ஊடகத்தில் மேடை அமைத்து, கனிவோடு கற்றுக்கொடுத்து, பயிற்சியளித்துப் பட்டை தீட்டிய விகடன் மாணவப் பத்திரிகையாளர் திட்டத்தின் அடுத்த அத்தியாயம்... இதோ!</p>
<p class="content">விகடன் பத்திரிகையாளர் திட்டத்தில் பயிற்சி எடுத்தவர்கள், பல துறைகளில் தங்களுக்கென்று தனி அடையாளத்தைப் பதித்துப் பயணிக்கிறார்கள். பத்திரிகை, தொலைக்காட்சி, சினிமா, சட்டம், இலக்கியம், தொழில்நுட்பம், தகவல்தொடர்பு, தொழில்துறை... எனத் தாங்கள் தடம் பதித்த அனைத்து துறைகளிலும் வெற்றியாளர்களாக வலம் வருகிறார்கள்.</p>
<p class="content">இளமைக்கு 'ஆ.வி’, நேர்மைக்கு 'ஜூ.வி’, பெண்மைக்கு 'அவள்’, அறிவுக்கு 'சுட்டி’, அருளுக்கு 'சக்தி’, செல்வத்துக்கு 'நாணயம்’, பயணத்துக்கு 'மோட்டார்’, வளமைக்கு, 'பசுமை’, நலத்துக்கு 'டாக்டர்’, விஷ§வல் கற்பனைகளுக்கு 'விஜிட்டல்’, இன்டர்நெட் உலகத்துக்கு 'விகடன் டாட் காம்’ என தமிழர்கள் வாழும் ஊரெல்லாம் பரவியிருக்கிறது விகடனின் கரங்கள். அந்தக் கையைப் பற்றிக்கொள்ளப் பலர் காத்துக்கொண்டிருக்க, உங்களை நேரடியாகத் தேடி வருகிறது ஓர் அரிய வாய்ப்பு!</p>
<p class="content">1.7.96-க்கு முன் பிறந்த அனைத்துக் கல்லூரி மாணவ-மாணவிகளும் இந்தத் திட்டத்தில் பங்கேற்கலாம். இந்தப் பயிற்சிக்கு விண்ணப்பிக்க விரும்பும் மாணவ-மாணவியர், தற்போது (2013-2014) கல்லூரியில் படிப்பவராகவும், அடுத்த ஆண்டு (2014-2015) கல்லூரிப் படிப்பைத் தொடர்பவராகவும் இருக்க வேண்டும். அதாவது, 2013-2014-ம் ஆண்டில் பள்ளி இறுதி ஆண்டு படிப்பவர்களோ அல்லது கல்லூரியில் எந்தப் பிரிவிலும் இறுதி ஆண்டு படிப்பவர்களோ விண்ணப்பிக்க வேண்டாம். தபால் மூலம் கல்வி பயில்பவர்கள் இந்தத் திட்டத்தில் கலந்துகொள்ள இயலாது.</p>
<p class="content">இந்தத் திட்டத்துக்கு விண்ணப்பிக்க விரும்புவோர், இத்துடன் கொடுக்கப்பட்டுள்ள விண்ணப்பத்தாளைத் தமிழில் பூர்த்திசெய்து, கோரப்பட்டிருக்கும் இணைப்புகளோடு 15.3.14-ம் தேதிக்குள் எங்களுடைய பரிசீலனைக்கு அனுப்ப வேண்டியது அவசியம் (அந்த விண்ணப்பத்தை பிரதி எடுத்தும் பயன்படுத்தலாம்). தகவல் தொடர்புக்காக உங்களுடைய தொலைபேசி அல்லது செல்பேசி எண் அவசியம் தேவை. விண்ணப்பம் குறித்த முழு விவரங்களை அடுத்து வரும் பக்கங்களில் காணலாம்.</p>
<p class="content">ஆயிரக்கணக்கான மாணவ-மாணவிகள் புகுந்து விளையாடும் த்ரில்லான களம் இது. உற்சாகமாக உங்களையும் அழைக்கிறோம்.</p>
<p class="content">வாழ்த்துகள்!</p>
<p style="text-align: right"><span style="color: #ff0000"><strong>- ஆசிரியர்</strong></span></p>
<p style="text-align: center"><span style="color: #0000ff"><strong>விண்ணத்தாளை PRINT எடுக்க கீழே க்ளிக் செய்யவும்</strong></span></p>
<p style="text-align: center"><span style="color: #0000ff"><u><strong><a target="_blank" href="http://www.vikatan.com/av/2014/02/mtknjg/images/p56a(1).jpg">பக்கம் 1</a></strong></u></span></p>
<p style="text-align: center"><span style="color: #0000ff"><u><strong><a target="_blank" href="http://www.vikatan.com/av/2014/02/mtknjg/images/P56B(1).jpg">பக்கம் 2</a></strong></u></span></p>
<p class="content"><span style="color: #ff6600"><strong>விண்ணப்பத்துடன் தவறாமல் அனுப்ப வேண்டியவை:</strong></span></p>
<p class="content">(அ) கீழ்க்காணும் தலைப்புகளில் ஏதாவது ஒன்றைச் சொந்தக் கையெழுத்தில், தெளிவாகப் புரியும்படி, தமிழில் கட்டுரையாக எழுத வேண்டும். கட்டுரை நான்கு பக்கங்களுக்கு மேல் இருக்கக் கூடாது. தாளின் ஒரு பக்கத்தில் மட்டுமே எழுதவும்.</p>
<p class="content"><img alt="" align="left" style="height: 7px; width: 12px" src="http://cdnw.vikatan.com/av/2014/02/mtknjg/images/dot3.jpg">பாராளுமன்றத் தேர்தல் நெருங்குகிறது. கட்சிகளிடையே கூட்டணி தொடர்பான கலகல கலாட்டாக்கள் அரங்கேறிக்கொண்டிருக்கின்றன. இந்தச் சூழலில் உங்கள் கற்பனைக்கு ஒரு சவால்! நாடாளுமன்றக் கூட்டணி தொடர்பாக விஜயகாந்த் (தே.மு.தி.க.), டி.ராஜேந்தர் (ல.தி.மு.க.), சரத்குமார் (ச.ம.க.), கார்த்திக் (நா.ம.க.) ஆகிய நால்வரும் சந்தித்துப் பேசினால் எப்படி இருக்கும்? ஜாலியாக கற்பனைப் பேட்டி ஒன்றை எழுதுங்களேன்.</p>
<p class="content">(அல்லது)</p>
<p class="content"><img alt="" align="left" style="height: 7px; width: 12px" src="http://cdnw.vikatan.com/av/2014/02/mtknjg/images/dot3.jpg"> அடுத்த வார ஆனந்த விகடனை முழுக்கவே வடிவமைக்கும் பொறுப்பு உங்களிடம் ஒப்படைக்கப்படுகிறது! அட்டை டு அட்டை நீங்கள் விரும்பும் செய்திகளை இடம்பெறச் செய்யலாம். 'விகடனில் இது நிச்சயம் இடம்பெற வேண்டும்’ என்று எந்தச் செய்திக்கு முன்னுரிமை அளிப்பீர்கள்? அட்டைப் படக் கட்டுரையாக எந்தச் செய்திக்கு முக்கியத்துவம் அளிப்பீர்கள்? 'ஹ்யூமர் ஸ்டோரி’யாக யார் கதையை இடம் பெறச் செய்வீர்கள்? லூஸுப்பையனின் கலாட்டா கற்பனைக்கு எந்தச் சம்பவத்தை அடிப்படையாகக் கொள்வீர்கள்? சமூகம் கவனம் கொள்ள வேண்டிய 'விகடன் பார்வை’ கட்டுரையாக எந்த விஷயத்தின் மீது வெளிச்சம் பாய்ச்சுவீர்கள்? - இது மட்டுமல்லாமல் வேறு எந்தெந்தச் செய்திகளை கவனத்தில்கொண்டு, இதழில் இடம்பெறச் செய்வீர்கள்?</p>
<p class="content">       வானமே எல்லை... கற்பனை வடிவமைப்பைப் பகிர்ந்துகொள்ளுங்கள்!  </p>
<p class="content">(ஆ) புகைப்படத் துறையில் மட்டும் பயிற்சிபெற விரும்பும் மாணவ - மாணவியர், மேற்கூறிய கட்டுரையை அனுப்பத் தேவை இல்லை. அதற்குப் பதிலாக, இந்த விண்ணப்பம் வெளியான தேதிக்குப் பிறகு, தங்கள் பகுதியில் நடக்கும் ஏதாவது ஒரு சம்பவத்தைப் படங்களாக எடுத்து, அவற்றுக்கான குறிப்புகளோடு அனுப்ப வேண்டும். (ஐந்து படங்களுக்கு மேல் அனுப்ப வேண்டாம்). ஒவ்வொரு புகைப்படத்தின் பின்புறத்திலும் தங்களின் பெயரையும் முகவரியையும் குறிப்பிட வேண்டும்.</p>
<p class="content">         ஸ்டில் கேமரா தவிர, கூடுதல் தகுதியாக, வீடியோ கேமரா இயக்கும் அனுபவம் உண்டா? இருப்பின், நீங்கள் பதிவுசெய்த காட்சி, நிகழ்ச்சி அல்லது குறும்படத்தின் குறுந்தகடுப் பதிவுகளை அவசியம் அனுப்பிவைக்கவும்.</p>
<p class="content">இ) 'நிருபர் புகைப்படக்காரர்’ பிரிவுக்கு விண்ணப்பம் செய்பவர்கள், மேற்கூறிய (அ, ஆ) இரண்டையும் செய்து அனுப்ப வேண்டும்.</p>
<p class="content"><strong><span style="color: #ff6600">இந்தத் திட்டத்தில் பங்குபெற விரும்பும் மாணவ - மாணவியர், விண்ணப்பத்தாளை உண்மையாகவும் முழுமையாகவும் பூர்த்திசெய்து, 15.3.14-ம் தேதிக்குள் எங்களுக்கு அனுப்பிவைக்க வேண்டும்.</span></strong></p>
<p class="content"><strong><span style="color: #ff6600">எந்தக் காரணம் கொண்டும் கட்டுரைகளையும் புகைப்படங்களையும் திருப்பி அனுப்ப இயலாது. அஞ்சல்தலைகளை இணைக்கத் தேவை இல்லை. இந்தத் திட்டம் சம்பந்தமாக எந்தக் கடிதப் போக்குவரத்தும் வைத்துக்கொள்ள இயலாது.</span></strong></p>
<p class="content"><strong><span style="color: #ff6600">அடுத்தக் கட்டமாக, 20.4.14-ம் தேதி அன்று சென்னை, கோவை, திருச்சி, மதுரை ஆகிய நான்கு ஊர்களில் எழுத்துத் தேர்வு நடக்க இருக்கிறது. முதல் கட்டத்தில் தேர்வுபெறும் மாணவமணிகள், மேற்கண்ட ஊர்களில் ஏதாவது ஒன்றில் தேர்வு எழுத அழைக்கப்படுவார்கள்.</span></strong></p>
<p class="content"><strong><span style="color: #ff6600">10.4.14-ம் தேதிக்குள் எங்களிடம் இருந்து எழுத்துத் தேர்வுக்கான அழைப்புக் கடிதம் கிடைக்கப் பெறாதவர்கள், முதல் கட்டப் பரிசீலனையில் தேர்ந்தெடுக்கப்படவில்லை என்பதைப் புரிந்துகொள்ள வேண்டுகிறோம்.</span></strong></p>
<hr>
<p class="content"><span style="color: #ff0000"><strong>வி</strong></span>ண்ணப்பம் அனுப்ப வேண்டிய முகவரி: மாணவப் பத்திரிகையாளர் பயிற்சித் திட்டம், ஆனந்த விகடன், 757, அண்ணா சாலை, சென்னை  -  600 002.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இந்தியாவை வல்லரசு ஆக்குவோம்!</div>
<div class="subtitle1">ரிஸ்க் எடுக்கத் தயாராகும் இளைஞர்கள்</div>
<div class="subtitle2"></div>
<div class="content" style="border-top:1px solid #DDD;">
<p class="content">2025-ல் இந்தியா எப்படி இருக்க வேண்டும் என்று நினைக்கிறீர்கள், நீங்கள் நினைக்கும் கனவு இந்தியா,  நிஜ இந்தியாவாக மாற அல்லது மாற்ற என்னென்ன செய்ய நினைக்கிறீர்கள் என்று சென்னையின் வெவ்வேறு கல்லூரிகளில் படிக்கும் ஆறு இளைஞர்களை அழைத்துக் கலந்துரையாடச் சொன்னோம்.</p>
<p class="content">நாம் அழைத்தவுடன் துள்ளிக் குதித்து ஓடிவந்தனர் கிண்டி பொறியியல் கல்லூரி மாணவர்  ஸ்ரீநிவாஸ், அழகப்பா தொழில்நுட்ப கல்லூரி மாணவர் பிரதாப், எத்திராஜ் கல்லூரி மாணவி ரினி, எஸ்.எஸ்.என் கல்லூரி மாணவி சௌமியா, லயோலா கல்லூரி மாணவர் அஜய், எம்.சி.சி கல்லூரி மாணவர் சஞ்சீவ்.</p>
<p class="content">இந்த ஆறு இளைஞர்களின் சிந்தனையோட்டத்தை மடைக்கட்டி, பாத்திப்போட்டு, பயிராக்கி, அறுவடை செய்து தந்தார் பொருளாதார நிபுணர் நாகப்பன். இனி ஓவர் டு கலந்துரையாடல்.</p>
<p class="content">நாகப்பன்: இன்றைக்கு இந்தியா பல்வேறு துறைகளில் வேகமாக வளர்ந்து வருகிறது. இதில் இளைஞர் களின் பங்களிப்பு மிக அதிகம். நம் நாட்டின் மக்கள்தொகையில் அதிக விழுக்காடு இளைஞர்கள்தான். இந்தியாவைத் தொழில்நுட்ப ரீதியாகவும், பொருளாதார ரீதியாகவும் மாற்றும் திறமை இளைஞர்களிடம்தான் இருக்கிறது. இன்னும் 10 ஆண்டுகளுக்குப்பிறகு, அதாவது 2025-ல் நம் இந்தியா எப்படி இருக்கவேண்டும் என்று நினைக்கிறீர்கள்?, நீங்கள் நினைக்கும் லட்சிய இந்தியாவை எப்படி உருவாக்கப்போகிறீர்கள்? முதலில் இன்றைக்கு இளைஞர்கள் சந்திக்கும் பிரச்னைகள் என்னென்ன என்று சொல்லுங்கள்.</p>
<p style="text-align: center"><img alt="" src="http://cdnw.vikatan.com/nanayam/2014/02/zjexod/images/nav20a.jpg"></p>
<p class="content"><span style="color: #993300">ஸ்ரீநிவாஸ்: </span>எங்களை மிகப் பாதுகாப்பாக வளர்த்துவிட்டார்கள் எங்கள் பெற்றோர்கள். எங்களுக்குப் பிடித்த துறையில் சாதிக்கத் துடிக்கும்போது நாங்கள் தோற்றுவிடுவோமோ என்கிற பயம் வருகிறது. இனிவரும் தலைமுறைக்கு இதுமாதிரி எந்தப் பயமும் இல்லாமல் நாங்கள் உருவாக்குவோம்.</p>
<p class="content"><span style="color: #993300">பிரதாப்: </span>இன்று எங்கள் மீது கனவுகள் திணிக்கப்படுகின்றன. சினிமாத் துறையில் சாதிக்க விரும்புபவனை சிவில் இன்ஜினீயராகவும், விவசாயத் துறையில் டாக்டர் பட்டம் வாங்கத் துடிப்பவனை டாக்டராக்கியும் வேடிக்கைப் பார்க்க இந்தச் சமூகம் விரும்புவதால், எங்கள் நிஜமான அடையாளங்களை இழந்து தவிக்கிறோம்.</p>
<p class="content"><span style="color: #993300">ரினி: </span>இன்றைக்குப் படித்தவுடன் ஏதோ ஒரு வேலை கிடைத்துவிடுகிறது. ஆனால், நாங்கள் எதிர்பார்க்கும் வேலை, நாங்கள் எதிர்பார்க்கும் சம்பளம் கிடைக்கிறதா என்பது கேள்விக்குறியே!</p>
<p class="content"><span style="color: #993300">சௌமியா:</span> வயதில் சிறியவர்களாக இருப்பதாலோ என்னவோ, எங்கள் மீது நம்பிக்கை வைப்பதில்லை இன்றைய பெரியவர்கள்! எங்களையும் சமமாகக் கருதுங்கள். பொறுப்புக் கொடுங்கள். துணிச்சலான சமுதாயத்தை உருவாக்கிக்காட்டுவோம்.</p>
<p style="text-align: center"><img alt="" width="347" height="188" src="http://cdnw.vikatan.com/nanayam/2014/02/zjexod/images/nav20e.jpg"></p>
<p class="content"><span style="color: #993300">அஜய்: </span>சரியாச் சொன்னீங்க, ரினி! ரிஸ்க் எடுக்கத் தயங்குகிறார்கள் இன்றைய இளைஞர்கள் என்று எங்கள் மீது குற்றம்சாட்டுகிறார்கள் சிலர். நாட்டுக்காக நாங்கள் எந்த ரிஸ்க்கையும் எடுக்கத் தயார் என்பது யாருக்கும் தெரியாது. அமெரிக்காவில் கம்ப்யூட்டர் உதவியோடு, அந்த நாட்டையே ஆள்கிறார்கள் நம் இளைஞர்கள். வெறும் சம்பளத்துக்காக ஏதோ ஒரு நாட்டின் முன்னேற்றத்துக்குப் பாடுபடும் நாங்கள், எங்கள் சொந்த நாட்டின் வளர்ச்சிக்காக எந்த ரிஸ்க்கையும் எடுக்க மாட்டோமா?</p>
<p class="content"><span style="color: #993300">சஞ்சீவ்: </span>இன்றைக்கு நாம் ஓவராகப் பேசிப் பேசியே பொழுதைப் போக்கிவிடுகிறோம். பேச்சைக் குறைத்து, உற்பத்தியைப் பெருக்க வேண்டும்! அதைச் செய்தால்தான் நாம் உருப்படுவோம்!</p>
<p class="content"><span style="color: #993300">நாகப்பன்: </span>இந்தியாவின் முக்கியத் துறைகளான பொருளாதாரம், கல்வி, சுகாதாரம், பெண்கள் மேம்பாடு, அரசியல் போன்ற துறைகளில் நீங்கள் விரும்பும் மாற்றங்கள் என்னென்ன? முதலில், பொருளாதார வளர்ச்சிக்கு என்ன செய்யலாம் என்று நினைக்கிறீர்கள்?</p>
<p class="content"><span style="color: #993300">ஸ்ரீநிவாஸ்:</span> பொருளாதாரம் நன்கு வளரவேண்டுமெனில், புதிதாகத் தொழில் ஆரம்பிக்கும் தொழில் முனைவோர்களின் எண்ணிக்கை இன்னும் பல மடங்கு அதிகரிக்க வேண்டும். இன்றைய இளைஞர்கள் அரசு வேலை, ஐடி வேலைக்குத்தான் போகவேண்டும் என்று பெற்றோர்கள் ஆசைப்படுகிறார்களேயழிய, ஒரு பிசினஸ்மேனாக வேண்டும் என்று நினைக்க மாட்டேன் என்கிறார்கள். இளைஞர்களைத் தொழில் தொடங்க ஊக்குவிக்கவேண்டியது இன்றைய சமுதாயத்தின் கடமை!</p>
<p style="text-align: center"><img alt="" width="357" height="150" src="http://cdnw.vikatan.com/nanayam/2014/02/zjexod/images/nav20d.jpg"></p>
<p class="content"><span style="color: #993300">பிரதாப்: </span>வெறும் தொழில் தொடங்குவதற்கான அனுமதிக் கிடைத்தால் மட்டும் போதாது, அரசியல் குறுக்கீடு இல்லாத பொருளாதாரக் கொள்கைகள் வகுக்கப்பட வேண்டும். அரசியல்வாதிகள் தங்கள் சொந்த நலனுக்காக மக்களின் வரிப் பணத்தைத் தண்ணீராகச் செலவு செய்கிறார்கள். நாட்டுக்குத் தேவையான திட்டங்களைப் போடுவதற்குப் பதில், தனது மாநிலத்துக்கு, தனது தொகுதிக்கு எனக் குறுகிய மனப்பான்மையோடு செயல்படுகிறார்கள். இதை முதலில் ஒழித்துக்கட்டவேண்டும்.</p>
<p class="content"><span style="color: #993300">சௌமியா:</span> அந்நிய முதலீடு இந்தியச் சந்தைகளையும், இந்தியத் தொழில்களையும் பாதிக்கும். அந்நிய  முதலீடுகளால் பொருளாதாரம் உயர்ந்தாலும் அது நம்மை மிதித்து உருவாக்கப்பட்டதுதான். நம்மை அழித்து நாம் வாழ ஒரு திட்டம் நமக்குத் தேவையில்லை. அதனை மாற்றி நம்மை வாழவைக்கும்  ஒருங்கிணைந்த வியாபாரச் சந்தைகளை உருவாக்குவதுதான் முக்கியம்.</p>
<p class="content"><span style="color: #993300">நாகப்பன்: </span>சீனா இன்றைக்கு இந்த அளவு முன்னேற்றம் கண்டதற்கு ஒரே காரணம், அங்கு ஏற்பட்ட தொழில் வளர்ச்சிதான். நம் நாட்டிலும் தொழில் வளர்ந்தால்தான், நாம் முன்னேற முடியும். அடுத்து, கல்வித் துறை பற்றிப் பேசுவோம்.</p>
<p class="content"><span style="color: #993300"><img alt="" align="left" width="120" height="95" src="http://cdnw.vikatan.com/nanayam/2014/02/zjexod/images/nav20b.jpg">ஸ்ரீநிவாஸ்: </span>கல்வித் துறையில்தான் நாம் மிகவும் பின்தங்கி உள்ளோம். நாம் புத்திசாலிகளாக மட்டுமில்லை,  புத்திசாலி அடிமை களாகவும் இருக்கிறோம். அடுத்தவர்கள் நம் புத்திசாலித்தனத்தைப் பயன்படுத்தி முன்னேறும்போது தவறு நம்மிடம் இல்லை, நம் கல்விமுறைகளில்தான் உள்ளது. அதனை மாற்றி உலக புத்திசாலிகளை ஒன்றிணைத்தால் நமது இந்தியாவை வல்லரசாக ஆக்கமுடியும்!</p>
<p class="content"><span style="color: #993300">பிரதாப்: </span>கல்வி மனப்பாடமாக இல்லாமல் செயல்திட்டமாக மாறவேண்டும். இன்றைய சூழலில் கல்வி ஊக்குவிக்கப் படவில்லை. கட்டாயமாக்கப்படுகிற இந்தக் கல்வியை மாற்றினால் நாம் உண்மையான வளர்ச்சி காண முடியும். ஆங்கிலம் கற்றாலே உலகில் எங்கு வேண்டுமானாலும் சென்று பிழைத்துவிடலாம் என்று நினைத்தோம். இன்றைக்கு ஆங்கிலம் பேசாத நாடுகள்தான் பொருளாதார வளர்ச்சியில் முன்னணியில் இருக்கிறது.</p>
<p class="content"><span style="color: #993300">நாகப்பன்: </span>நீங்கள் பேசுவதை எல்லாம் கேட்கும்போது எனக்கு உண்மையிலேயே பெருமையாக இருக்கிறது. சுகாதாரத் துறையில் என்னென்ன மாற்றங்கள் வர விரும்புகிறீர்கள்?</p>
<p class="content"><span style="color: #993300">பிரதாப்: </span>சுகாதாரத் துறையில் முக்கியம் வாய்ந்தவர்கள் டாக்டர்கள். அவர்கள் நோயாளிகளின்மேல் கருணைக் காட்டாமல் காசைக் கறக்க நினைப்பது அவலம். எல்லோருக் கும் நியாயமான மருத்துவச் சேவைக் கிடைத்தால்தான் மக்கள் நோயின்றி வாழ முடியும். நாட்டுக்காக உழைக்கவும் முடியும்.</p>
<p style="text-align: center"><img alt="" src="http://cdnw.vikatan.com/nanayam/2014/02/zjexod/images/nav20f.jpg"></p>
<p class="content"><span style="color: #993300">ஸ்ரீநிவாஸ்: </span>சுகாதாரம் என்பது நம் மாநிலத்தில் நல்ல நிலையிலேயே இருக்கிறது. இன்னும் சில  சீர்திருத்தங்களைச் செய்தாலே போதும், நாம் இந்தத் துறையில் சாதனைப் படைத்துவிடலாம்.</p>
<p class="content"><span style="color: #993300">நாகப்பன்: </span>அடுத்து, பெண்கள் மேம்பாட்டைப் பற்றிப் பேசுவோம். இந்த விஷயத்தை ஆண்கள் பேசுவதைவிடப் பெண்கள் பேசுவதே சரியாக இருக்கும். எனவே, இதுபற்றி ரினியும் சௌமியாவும் என்ன சொல்கிறார்கள் என்று கேட்போம்.</p>
<p class="content"><span style="color: #993300"><img alt="" align="right" width="180" height="424" src="http://cdnw.vikatan.com/nanayam/2014/02/zjexod/images/nav20c.jpg">ரினி: </span>இதுவரை எங்களை ஒரு குறிப்பிட்ட எல்லைக்குள்ளேயே அடைத்துவைத்துவிட்டீர்கள். இனியாவது எங்களைச் சுதந்திரமாகச் செயல்படவிடுங்கள். நாங்கள் படிக்க நினைக்கும் படிப்பு, செய்ய விரும்பும் வேலைகளை நாங்களே தீர்மானித்துக் கொள்வதற்கான வாய்ப்பினை ஏற்படுத்தித்தாருங்கள். எங்கள் திறமைகளை மதிப்பெண்களில் அளக்காதீர்கள். அரசியலிலும் சரி, வேலைவாய்ப்பிலும் சரி, எங்களுக்கு 33 சதவிகித இடஒதுக்கீடு கட்டாயம் வேண்டும்.</p>
<p class="content"><span style="color: #993300">சௌமியா: </span>அக்கறை என்கிற பெயரில் பெண்கள் மீது நீங்கள் திணிக்கும் பயம் எங்களை நகரவிடாமல் வீட்டுக்குள் முடக்கிவிடுகிறது. ஆண்களுக்கு வழங்கப்படும் சமஉரிமை எங்களுக்கும் கிடைக்க வேண்டும். பெண்கள் வன்முறை தாக்குதலுக்கு உள்ளாகும் கொடுமை ஒழிக்கப்பட வேண்டும்.</p>
<p class="content"><span style="color: #993300">நாகப்பன்: </span>இனி கடைசியாக அரசியல் பற்றிப் பேசுவோம். ஏனெனில், நம் பொருளாதாரம், கல்வி, பெண்கள் பாதுகாப்பு என எல்லாமே அரசியலைச் சார்ந்துதான் இருக்கிறது. அதை எப்படி மாற்ற நினைக்கிறீர்கள்?</p>
<p class="content"><span style="color: #993300">அஜய்: </span>அரசியல் பற்றி நாங்கள் பேசத் தயங்குகிறோம் என்கிற குற்றச்சாட்டு எங்கள் மீது இருக்கிறது. நாங்கள் மாற்றம் விரும்பும் இளைஞர்கள். எங்களுக்கு  வெள்ளை வேட்டி அரசியல் தெரியாது. நாங்கள் ஜீன்ஸ் போடும் அரசியல்வாதிகள். 2025-ல் ஜீன்ஸ் போட்ட இளைஞனும் பிரதமராகலாம்... நாங்கள் மாறத் தயாராகிவிட்டோம். மாற்றவும் தயாராகிவிட்டோம்.</p>
<p class="content"><span style="color: #993300">நாகப்பன்:</span> சபாஷ்! உங்கள் பார்வையில் 2025-ல் இந்தியாவைக் கற்பனை செய்து பார்க்கும்போது  பிரமாண்டமாகவும், அது பிரமிப்புத் தருவதாகவும் இருக்கிறது. இளைஞர்கள் தங்களைப் பொருளாதார ரீதியாகவும், தொழில்நுட்ப ரீதியாகவும், அரசியல் ரீதியாகவும் வளர்த்துக்கொள்ள வேண்டும். உங்களை நம்பித்தான் இந்த நாட்டின் முன்னேற்றம் இருக்கிறது. பொறுப்பு உணர்வோடு செயல்படுங்கள்.</p>
<p class="content">இன்றைய சூழலில் ஒரு பெரிய கார்ப்பரேட் நிறுவனத்தின் ஊதியம், ஒரு சாதாரண தொழிலாளியின் ஊதியத்தோடு ஒப்பிடும் போது 273% அதிகமாக உள்ளது. ஏழை - பணக்காரர் விகிதத்தைக் குறைக்க பாடுபடுங்கள். இளைஞர்கள் என்றாலே அதிகம் செலவு செய்பவர்கள், முடிவெடுக்க தெரியாதவர்கள் என்ற அடையாளங்களைத் தாண்டி சேமிப்பது பற்றிய அறிவை வளர்த்துக்கொள்ளுங்கள். நாளை நீங்கள் வாங்கும் பொருளுக்கான விலையை உங்கள் சேமிப்புச் சரிக்கட்டுகிறது என்றால் நீங்கள் சரியான பாதையில் பயணிக்கிறீர்கள் என்று முடிவு செய்துகொள்ளுங்கள். உங்கள் கனவு இந்தியாவை உருவாக்குவதற்கான வலிமையை வளர்த்துக்கொள்ளுங்கள். இந்தியாவோடு நீங்களும் வளருங்கள்'' என்று நாகப்பன் பேசிமுடிக்க, இளைஞர்கள் பங்கேற்ற கலந்துரையாடல் கச்சிதமாக முடிந்தது!</p>
<p style="text-align: right"><span style="color: #800080">தொகுப்பு: ச.ஸ்ரீராம்,<br>
படங்கள்: ப.சரவணகுமார்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இளைஞர்களின்  சேமிப்பு, செலவு! </div>
<div class="subtitle1">செ.கார்த்திகேயன் </div>
<div class="subtitle2"></div>
<div class="content" style="border-top:1px solid #DDD;">
<p class="content">நம் நாட்டின் மக்கள்தொகையில் பெரும்பாலானவர்கள் இளைஞர்களே. ஸ்மார்ட்போனில் ஆரம்பித்து பைக்குகள் வரை இன்றைக்கு இளைஞர்களின் விருப்பத்துக்குரிய பொருட்கள்தான் விற்பனையில் சக்கைப்போடு போடுகின்றன. இந்த நிலையில், இன்றைய இளைஞர்களின் சேமிக்கும் திறன், செலவு செய்யும் மனப்பான்மை, பொருளாதாரம் குறித்த விழிப்பு உணர்வு, இந்திய நாடு குறித்த அவர்களின் எதிர்பார்ப்பு என்ன என்பதை அறிய தமிழகத்தின் பல்வேறு பகுதிகளைச் சேர்ந்த 1,100 இளைஞர்களிடம் ஓர் அதிரடி சர்வே நடத்தினோம்.</p>
<p class="content">20-30 வயது வரை, 1 லட்சம் ரூபாய் முதல் 5 லட்சம் ரூபாய் வரை ஆண்டு வருமானம் ஈட்டும் தனியார், அரசு மற்றும் சுயதொழில் செய்யும் இளைஞர்கள் மற்றும் இளம்பெண்கள், கிராமங்களில் 24% பேர், நகரங்களில் 34% பேர் மற்றும் பெருநகரங்களில் 42% எனப் பலதரப்பினரையும் தொடர்பு கொண்டு சர்வே செய்தோம். சர்வேயில் கேட்கப்பட்ட கேள்விகளுக்கு 75 சதவிகித ஆண்களும், 25 சதவிகித <img hspace="3" vspace="3" align="right" width="281" height="453" alt="" src="http://cdnw.vikatan.com/nanayam/2014/02/zjexod/images/nav08b.jpg">பெண்களும் பதில் அளித்தார்கள். அந்த சர்வே மூலம் நமக்குத் தெரியவரும் உண்மைகள் இனி...</p>
<p style="text-align: center"><span style="color: #800080">உங்கள் தேவை பூர்த்தியாகிறதா?</span></p>
<p class="content">இந்த சர்வேயில் கேட்ட பல கேள்விகளில் முக்கியமானது, 'இன்றைய பொருளாதாரச் சூழல் உங்களின் தேவையைப் பூர்த்திச் செய்கிறதா?’ என்பது. இந்தக் கேள்விக்கு 46 சதவிகிதத்தினர் 'இல்லை’ என்றும், 45 சதவிகிதத்தினர்  'ஓரளவுக்கு’ என்றும் பதிலைத் தந்திருக்கிறார்கள். 9 சதவிகிதத்தினர் மட்டுமே 'ஆம்’ என்று சொல்லியிருக்கிறார்கள். இதிலிருந்து கிராமம், நகரம், பெருநகரம் என அனைத்து இடங்களிலும் அவரவர்களின் பொருளாதாரத் தேவையானது சரிவரப் பூர்த்தியாகாமலே  இருக்கிறது என்பது திட்டவட்டமாகத் தெரிகிறது.</p>
<p style="text-align: center"><span style="color: #800080"> செலவு குறித்த மனப்பான்மை!</span></p>
<p class="content">இளைஞர்களின் செலவு குறித்த மனநிலையைத் தெரிந்துகொள்ள, 'நீங்கள் ஒரு மாதத்துக்கு எத்தனை  முறை ஷாப்பிங் போவீர்கள்? ஒருமுறை ஷாப்பிங் போனால் எவ்வளவு செலவு செய்வீர்கள்?’ என்று கேட்டிருந்தோம். பெரும்பாலானவர்கள் 'அதிகபட்சம் மூன்றுமுறை’ என்றும், 'அதிகபட்சம் ரூ.2,000-க்குக் கீழ்’ என்கிற பதிலையே தந்திருந்தனர். (எனினும் தேவையைப் பொறுத்து இந்தத் தொகை மாறலாம்!)</p>
<p class="content">'வரவு, செலவுக் கணக்குகளைப் பராமரிக்கும் பழக்கம் உண்டா?’ என்று நாம் கேட்ட கேள்விக்கு ஆம் என்கிற பதிலைவிட இல்லை, எண்ணம் உள்ளது என்று சொன்னவர்களின் எண்ணிக்கையே அதிகம். கணக்கு எழுதும் பழக்கம் இல்லாததால், செலவு செய்யும் மனப்பான்மை இன்றைய இளைஞர்களிடம் அதிகமாகவே இருக்கிறது. நாம் சர்வே செய்த பலரும் நேரடியாகவே சென்று ஷாப்பிங் செய்கிறார்கள். ஆன்லைன் ஷாப்பிங் இளைய தலைமுறையினருக்கானது என்றாலும், இ-காமர்ஸ் இன்னும் பெரிதாக வளரவில்லை என்பதே இந்த சர்வே மூலம் தெரியவருகிறது.</p>
<p style="text-align: center"><span style="color: #800080"> சேமிக்கும் மனப்பான்மை!</span></p>
<p class="content">இந்த சர்வேயில் வெளிப்படும் இன்னொரு அதிர்ச்சிகரமான உண்மை, இன்றைய இளையதலைமுறையினரிடம் சேமிக்கும் பழக்கமானது வெகுவாகக் குறைந்து வருகிறது. இந்தியாவில் தனிமனிதனின் சராசரி சேமிப்பு 30 சத விகிதத்துக்கும்மேல். அது இப்போது 25 <img align="left" width="99" height="198" alt="" src="http://cdnw.vikatan.com/nanayam/2014/02/zjexod/images/nav08.jpg">சதவிகிதமாகக்  குறைந்திருப்பது கவனிக்கத்தக்க விஷயம். அதேபோல, பாதுகாப்பான முதலீடு எது என்று கேட்டதற்கு, வங்கி வைப்பு நிதி, தங்கம் ஆகியவற்றை 84 சதவிகிதத்தினர் சொல்லியிருக்கிறார்கள். பங்கு வர்த்தகம், மியூச்சுவல் ஃபண்டு போன்றவற்றை 8 சதவிகிதத்தினரே குறிப்பிட்டிருக்கிறார்கள். பங்கு மற்றும் மியூச்சுவல் ஃபண்டு முதலீட்டில் கவனம் செலுத்தாமல் இருப்பது, வளமான எதிர்காலத்துக்கான நம்பிக்கை வெளிச்சங்களாகத் தெரியவில்லை.</p>
<p class="content">அதேபோல, ஆயுள் காப்பீடு குறித்த விழிப்பு உணர்வும் குறைவாக உள்ளது. 'யார் சொல்லி நீங்கள்  இன்ஷூரன்ஸ் எடுத்தீர்கள்’ என்று கேட்டதற்கு, 'தானாக முன்வந்து எடுத்தோம்’ என்கிற பதிலைவிட 'ஏஜென்ட், நண்பர்கள் மற்றும் உறவினர்கள் வற்புறுத்தலினால் எடுத்தோம்’ என்கிற பதிலையே 59 சதவிகிதத்தினர் கூறியுள்ளனர். ஆனால், இன்ஷூரன்ஸ் என்பது பாதுகாப்புக்குத்தான் என்பதை இளைய தலைமுறையினர் சொல்லி இருப்பது பாராட்டுக்குரியது.</p>
<p style="text-align: center"><span style="color: #800080"> இளைஞர்கள் எதிர்பார்க்கும் மாற்றம்!</span></p>
<p class="content">இன்றைய சூழலில் எல்லோரும் எதிர்பார்ப்பது அரசியல் மாற்றத்தைத்தான். அப்படியான மாற்றம் நிகழ்ந்தால்தான் நாட்டின் பொருளாதாரமும், இந்திய மக்களின் வாழ்வும் வளம்பெறும் என்று சரியாகவே சொல்லி இருக்கிறார்கள். விவசாயத்திலும் தொழில்நுட்பத்திலும் கலாசாரத்திலும் மாற்றம்வேண்டும் என்றும் சொல்லியிருக்கிறார்கள்.</p>
<p class="content">மற்ற கேள்விகளுக்கான பதில் வரைபடங்களாக...</p>
<p style="text-align: center"><img width="600" height="845" alt="" src="http://cdnw.vikatan.com/nanayam/2014/02/zjexod/images/nav10.jpg"></p>
<p style="text-align: center"><img width="600" height="844" alt="" src="http://cdnw.vikatan.com/nanayam/2014/02/zjexod/images/nav12.jpg"></p>
<p style="text-align: center"><img alt="" src="http://cdnw.vikatan.com/nanayam/2014/02/zjexod/images/nav13.jpg"></p>
<p style="text-align: center"><img width="600" height="843" alt="" src="http://cdnw.vikatan.com/nanayam/2014/02/zjexod/images/nav14.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">காசு கொட்டும் காஸ்ட் அக்கவுன்டிங்! </div>
<div class="subtitle1">ச.ஸ்ரீராம் </div>
<div class="subtitle2"></div>
<div class="content" style="border-top:1px solid #DDD;">
<p class="content">கல்லூரியில் நீங்கள் எந்தப் படிப்பு படிக்கிறவராக இருந்தாலும்... அந்தப் படிப்பை படிக்கிற அதேநேரத்தில் இன்னொரு படிப்பையும் நீங்கள் படிக்க முடிந்தால் எவ்வளவு நன்றாக இருக்கும்? அந்தப் படிப்பு உங்களுக்கு கைநிறைய சம்பளமும் தருவதாக இருந்தால் இன்னும் நன்றாக இருக்கும் இல்லையா?</p>
<p class="content">உங்கள் ஆசையை நிஜமாக்குகிற மாதிரி இருக்கிறது ஒரு படிப்பு. அதுதான், காஸ்ட் அக்கவுன்டிங். இந்தப் படிப்பில் யாரெல்லாம் சேர்ந்து பயிற்சி பெற முடியும், எவ்வளவு கட்டணம் என்பது பற்றி இந்திய செலவினக் கணக்கு கட்டுப்பாடு நிறுவனத்தின் (The Institute of Cost Accountants of India) தென்மண்டலத் தலைவர் பி.ராஜு ஜயரிடம் கேட்டோம். விளக்கமாக எடுத்துச் சொன்னார் அவர்.</p>
<p class="content">''1959-ம் ஆண்டு நாடாளுமன்றத்தில் கொண்டுவரப்பட்ட சிறப்புச் சட்டத்தின்கீழ் தொடங்கப்பட்டது இந்திய உற்பத்திச் செலவு மற்றும் மேலாண்மை கணக்கியல் நிறுவனம். இது 2011 முதல் இந்திய செலவினக் கணக்கு கட்டுப்பாடு நிறுவனம் என மாற்றம் செய்யப்பட்டுள்ளது.</p>
<p class="content">இந்தப் படிப்பில் அடிப்படைநிலை, இடைநிலை, இறுதிநிலை என மூன்று நிலைகளில் பயிற்சி வழங்கப்படும். முதல்நிலை என்பது அடிப்படைநிலை. இதில் சேர்ந்து பயிற்சி பெற பன்னிரண்டாம் வகுப்பில் தேர்ச்சி பெற்றாலே போதும். இந்த நிறுவனத்தில் பதிவுசெய்து ஆறுமாத பயிற்சிக்குபின் தேர்வு எழுத அனுமதிக்கப்படுவார்கள். மொத்தம் நான்கு தாள்கள்கொண்ட இந்த நிலைக்கு வருடத்தில் நான்குமுறை ஆன்லைன் மூலம் தேர்வு நடைபெறும்.</p>
<p style="text-align: center"><img width="500" height="296" alt="" src="http://cdnw.vikatan.com/nanayam/2014/02/zjexod/images/nav35b.jpg"></p>
<p class="content">இரண்டாம் நிலையான இடைநிலையில், முதல்நிலையில் தேர்ச்சி பெற்றவர்களும் அல்லது ஏதேனும் ஒரு பட்டப்படிப்பில் தேர்ச்சி பெற்றவர்களும் நேரடியாக சேர்ந்து பயிற்சி பெறலாம். இந்த நிலைக்கு மொத்தம் 100 மணி நேரப் பயிற்சி தேவைப்படும். இதில் நான்கு பாடங்கள் உள்ளன.</p>
<p class="content">மூன்றாம்நிலை என்பது இறுதிநிலையாகும். இதுவும் இடைநிலையைப் போன்றே பாடத்திட்டங்களை உடையது. தவிர, ஆய்வுக் கட்டுரைகளைக்கொண்ட பகுப்பாய்வுப் பயிற்சியும் அளிக்கப்படுகிறது. மேலும், இந்த நிலையில் ஒரு நிறுவனத்தில் ஆறுமாத நேரடிப் பயிற்சிக்கும் அனுப்பப்படுகின்றனர்.</p>
<p class="content">இந்தப் பயிற்சியானது ஒரு பகுதி நேர பயிற்சிப் படிப்பாகும். இதில் சேர எந்த நிபந்தனையும் இல்லை. கல்லூரி அல்லது பள்ளியில் படித்துக்கொண்டிருப்பவர்கள், அலுவலகங்களில் பணிபுரிபவர்கள் என யார் வேண்டுமானாலும் இந்தப் படிப்புக்கு தங்கள் பெயரை பதிவு செய்து பயிற்சி பெறலாம். <img align="left" width="198" height="120" alt="" src="http://cdnw.vikatan.com/nanayam/2014/02/zjexod/images/nav35a.jpg">இடைநிலை மற்றும் இறுதிநிலைக்கான தேர்வுகள் ஒவ்வொரு வருடமும் ஜூன் மற்றும் டிசம்பர் மாதத்தில் நடைபெறும்'' என்றவர், மேற்கொண்டு முக்கியமான சில விஷயங்களைப்பற்றியும் சொன்னார்.</p>
<p class="content">''இந்தப் பயிற்சியை நாங்கள் நடத்தும் நேரடி வகுப்புகள் மூலமாகவும், தபால் அல்லது தொலைதூரக் கல்வி மூலமாகவும் பெறும் வசதியும் உள்ளது. இதில் சேர விரும்புபவர் பன்னிரண்டாம் வகுப்பிலோ அல்லது இளநிலை பட்டப்படிப்பிலோ கணக்கியலை பாடமாகப் படிக்காதவராக இருந்தாலும்கூட சேர முடியும். அவர்களுக்கு உதவும்விதமாக ஒரு இணைப்புப் பயிற்சியையும் வழங்குகிறோம். மேலும், நாங்களே முன்னணி நிறுவனங்களை அழைத்து கேம்பஸ் இன்டர்வியூ மூலம் வேலைவாய்ப்பையும் ஏற்படுத்தித் தருகிறோம்'' என்றார் ராஜு ஐயர்.</p>
<p class="content">இந்தப் பயிற்சிப் பள்ளியில் சேர்ந்து படிப்பவர்களுக்கு எந்தமாதிரியான வேலைவாய்ப்புகள் உள்ளன என இந்த நிறுவனத்தின்  சென்னைக் கிளையின் டீன் பொன்னுசாமி பேசத் தொடங்கினார்.</p>
<p style="text-align: center"><img alt="" src="http://cdnw.vikatan.com/nanayam/2014/02/zjexod/images/nav35d.jpg"></p>
<p class="content">''இங்குப் பயிற்சி பெறுபவர்களுக்கு வேலைவாய்ப்பு என்பது குறித்த கவலையே வேண்டாம். ஏனெனில், இங்குப் பயிற்சி பெறும் ஒருவர் ஏதேனும் ஒரு நிறுவனத்திலோ அல்லது தனியாகக் குறிப்பிட்ட நபருக்கோ செலவுக் கணக்குத் தணிக்கையாளராகப் பணிபுரியும் வாய்ப்பு உள்ளது. இந்தப் பயிற்சி முடித்துவிட்டு, வீட்டில் இருந்தபடியேகூடத் தங்கள் வேலையைப் பார்க்கும் வசதி இந்தப் பயிற்சியில் உள்ளது.</p>
<p style="text-align: center"><img width="523" height="425" alt="" src="http://cdnw.vikatan.com/nanayam/2014/02/zjexod/images/nav35e.jpg"></p>
<p class="content">தற்போதைய சூழ்நிலையில் செலவுக் கணக்காளர்களுக்கான தேவை அதிகரித்துவருவதால் அரசுத் துறை, வங்கி மற்றும் நிதித் துறை, கல்வி மற்றும் ஆராய்ச்சிப் பிரிவுகள், உற்பத்தித் துறை போன்றவற்றில் செலவுக் கணக்காளர்கள் பணி அமர்த்தப்படுவது அவசியமாகிறது. இங்குப் பயிற்சிபெறும் மாணவர்கள் செலவின ஆடிட்டர்களாகப் பணிக்கு சேரும்போது, சேரும் நிறுவனத்தைப் பொறுத்து ஆண்டுக்கு ரூ.5 லட்சம் தொடங்கி அதிகபட்சமாக ரூ.12 லட்சம் வரை சம்பளம் பெறுகின்றனர்.</p>
<p style="text-align: center"><img width="243" height="325" alt="" src="http://cdnw.vikatan.com/nanayam/2014/02/zjexod/images/nav35c.jpg"><img width="145" height="400" alt="" src="http://cdnw.vikatan.com/nanayam/2014/02/zjexod/images/nav35f.jpg"></p>
<p class="content">சென்னையில் மட்டும் 1,500 மாணவர்கள் நேரடியாகவும், 5,000 மாணவர்கள் தபால் மூலமாகவும் பயிற்சி பெறுகின்றனர். தென்னிந்தியா முழுவதும் இரண்டு லட்சத்துக்கும் மேற்பட்டவர்கள் பயிற்சி பெறுகின்றனர். இந்தப் பயிற்சியில் சேர வயது வரம்போ அல்லது காலவரம்போ கிடையாது. இதுமட்டுமின்றி நாங்கள் சில கல்லூரி நிர்வாகங்களுடன் இணைந்து, பட்டப்படிப்போடு ஒருங்கிணைந்த பயிற்சியை அளிக்கிறோம்'' என்றார்.</p>
<p class="content">படிப்புக்குப் படிப்பு, படித்து முடித்தபிறகு நல்ல சம்பளத்தோடு வேலை தருகிற காஸ்ட் அக்கவுன்டிங் படிப்பைப் படிக்க பரிசீலிக்கலாமே!</p>
<p style="text-align: right"><span style="color: #993300">படங்கள்: தே.தீட்ஷித்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சுவாரஸ்யம் பட்டறிவு: மேலாண்மை விளையாட்டுகள்! </div>
<div class="subtitle1">மோ.கிஷோர்குமார், லோ.இந்து, படங்கள்:  ர.சதானந்த்.</div>
<div class="subtitle2"></div>
<div class="content" style="border-top:1px solid #DDD;">
<p class="content">வியாபார நிர்வாகத்தில் சாதாரண மாணவனையும் சூரப்புலியாக்கும் எம்பிஏ படிப்புக்கு எப்போதுமே தனி மவுசுதான்! இந்தப் படிப்பில் சொல்லித் தரப்படும் விஷயங்களை எளிதாகப் புரிந்துகொண்டு செயல்படுத்த ஒரு டெக்னிக்கைப் பின்பற்றுகின்றனர் எம்பிஏ கல்லூரிப் பேராசிரியர்கள். அதுதான், மேனேஜ்மென்ட் கேம்ஸ்.</p>
<p class="content">இன்றைய தேதியில் எம்பிஏ கல்லூரிகளில் கற்றுத்தரப்படும் இந்த விளையாட்டுகளைப் பற்றி நமக்கு சுவாரஸ்யமாக எடுத்துச் சொன்னார்  கோவை குமரகுரு காலேஜ் ஆஃப் டெக்னாலஜி துணைப் பேராசிரியர் செந்தில்குமார்.</p>
<p style="text-align: center"><span style="color: #800080"> சாதிக்க உதவும் சாணக்யா!</span></p>
<p class="content">''ஃபைனான்ஸ், மார்க்கெட்டிங், ஹியூமன் ரிசோர்ஸ், சிஸ்டம்ஸ்... இது நான்கும்தான் ஒரு தொழில் மேலாண்மைக்கான அடித்தளம்! இதன் ஒவ்வொரு பகுதியின் அத்தியாவசியத்தையும் உணர்த்தும் வகையில், மாணவர்களுக்காக உருவாக்கப்பட்டதே 'சாணக்யா’ என்கிற மேனேஜ்மென்ட் விளையாட்டு.</p>
<p style="text-align: center"><img alt="" src="http://cdnw.vikatan.com/nanayam/2014/02/zjexod/images/nav30d.jpg"></p>
<p class="content">உதாரணமாக, ஒரு தனியார் நிறுவனம், புதிதாக ஒரு விளம்பர கம்பெனி தொடங்கப்போகிறது என்று வைத்துக்கொள்வோம். அதற்கான தேவைகள், ஊழியர்கள்,</p>
<p class="content">ஹெச்.ஆர், கணினிகள், சாஃப்ட்வேர், மார்க்கெட்டிங், கஸ்டமர் சர்வீஸ் முதலிய பல்வேறு கூறுகளை மாணவர்கள் அணி சமர்ப்பிக்க வேண்டும். யாருடைய புராஜெக்ட் சாத்தியமானதாகவும், விலை குறைவாகவும், தரமானதாகவும் இருக்கிறதோ, அவர்கள் வெற்றி பெற்ற அணியாக அறிவிக்கப்படுவார்கள்.</p>
<p class="content">இந்த விளையாட்டு ஒரு மணி நேரத்தில் ஆரம்பித்து முடிவதில்லை. இப்படி ஒரு கம்பெனியைத் தொடங்கினால் என்னவெல்லாம் செய்யவேண்டும், எப்படியெல்லாம் செய்யவேண்டும் என உண்மையிலேயே களப்பணி செய்து, முடிவு செய்யவேண்டும் என்பதால் இந்த விளையாட்டு ஒரு வருடம் வரை நீடிக்கும்!</p>
<p style="text-align: center"><img alt="" width="400" height="428" src="http://cdnw.vikatan.com/nanayam/2014/02/zjexod/images/nav30c(1).jpg"></p>
<p style="text-align: center"><span style="color: #800080"> பங்கு வர்த்தக விளையாட்டு!</span></p>
<p class="content">ஸ்டாக் மார்க்கெட் டிரேடிங் பற்றிய சுவாரஸ்யமான விளையாட்டு இது. கல்லூரியில் சேரும்போதே ஒவ்வொரு மாணவனும் ரூபாய் 5,000 இந்த விளையாட்டுக்கு முன்பணமாகக் கட்டவேண்டும். இந்தப் <img alt="" align="left" width="160" height="481" src="http://cdnw.vikatan.com/nanayam/2014/02/zjexod/images/nav30a.jpg">பணம் வங்கிகளில் முதலீடு செய்யப்படும். இந்த முதலீட்டை லாபகரமாக மாற்ற வேண்டும். குறைந்தபட்சம் அந்தப் பணத்தை இழக்காமலாவது இருக்க வேண்டும்.</p>
<p class="content">ஒவ்வொருவரும் தன் சொந்தப் பணத்தை இதற்கு பயன்படுத்துவதால் நம் பணத்தின் மீதான அக்கறை அதிகமாக இருந்து, அதைத் தக்க வைத்துக்கொள்ளப் போராடும் அந்தக் கணத்தில் மாணவனின் அவ்வளவு செயல்திறனும் வெளிவரும். இந்த விளையாட்டில் வெற்றி, தோல்வி என்றெல்லாம் இல்லை. சரியான முடிவு, தவறான முடிவு எது என்பதே பார்க்கப்படும்.</p>
<p style="text-align: center"><span style="color: #800080"> ஸ்வாட் அனாலிசிஸ்!</span></p>
<p class="content"><img alt="" align="right" width="112" height="136" src="http://cdnw.vikatan.com/nanayam/2014/02/zjexod/images/nav30b.jpg">இண்டஸ்ட்ரி ஃபோகஸ் குரூப் (IFG - Industry Focus Groups)என்று ஒரு விளையாட்டு. இதில்   மாணவர்கள் அணி அணியாகப் பிரிந்துக்கொண்டு, ஒவ்வொரு துறையைத் தேர்ந்தெடுத்துக்கொள்ள வேண்டும்.  இப்படி ஒவ்வொருவரும் ஒவ்வொரு துறையைத் தேர்வு செய்து, அதன் வளர்ச்சி, வீழ்ச்சி, விற்பனை, லாபம் உள்ளிட்ட அனைத்தையும் அணியாகத் தகவல் திரட்டி வாராவாரம் சமர்ப்பிக்க வேண்டும். அந்தந்தத் துறைகளுக்கான ஸ்வாட் அனாலிசிஸ் (SWOT)  செய்ய வேண்டும். இதில் எந்த அணி ஒரு துறைபற்றி துல்லியமாக ஆராய்ந்து சொல்கிறதோ, அதற்கு  வெற்றி கிடைக்கும்.</p>
<p class="content">இந்த விளையாட்டுகள் மாணவர்களுக்குப் புத்தகத்தைத் தாண்டி, ஒரு மேலாண்மை உலகம் இருக்கிறது என்பதைப் புரியவைக்கும்'' என்று முடித்தார் செந்தில்குமார்.</p>
<p class="content">விளையாட்டை சீரியஸாக விளையாடினால் வெற்றிதான்!</p>
<p style="text-align: right"><span style="color: #993300">மோ.கிஷோர்குமார், லோ.இந்து, படங்கள்:  ர.சதானந்த்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஷேர்லக் -  திவால் திகிலில் யுனைடெட் பேங்க்! </div>
<div class="subtitle1"></div>
<div class="content" style="border-top:1px solid #DDD;">
<p class="content">'அரவிந்த் கெஜ்ரிவாலின் 48 நாள் நாடகம் முடிந்தது! ஜன்லோக் பால் மசோதாவைக் கொண்டு வரமுடியாத காரணத்தினால் தன்னுடைய பதவியை ராஜினாமா செய்திருக்கிறார் அரவிந்த்’ என்றபடி நம் கேபினுக்குள் நுழைந்தார் ஷேர்லக். உடனே, சந்தை தொடர்பான செய்திகள் பக்கம் திரும்பியவர், ''முதலில் அதிர்ச்சியளிக்கும் தகவல் ஒன்றைச் சொல்லிவிடுகிறேன்'' என்றார். ''என்ன அது?'' என்றோம்.</p>
<p class="content">''யுனைடெட் பேங்க் ஆஃப் இந்தியா நம் எல்லோருக்குமே தெரிந்த ஒரு பொதுத்துறை வங்கி. இந்த வங்கியின் நிர்வாகம் கடந்த சில ஆண்டுகளாகவே தாறுமாறாக நடந்துவந்திருப்பது இப்போது தெரிந்திருக்கிறது. வங்கிகளில் கடன் வாங்குபவர்கள் பணத்தைத் திரும்பக் கட்டவில்லை எனில், அதை ஆட்டோமேட்டிக்காகக் கண்டுபிடித்துச் சொல்லும் சிஸ்டம், யுனைடெட் வங்கியில் கடந்த ஒன்றிரண்டு ஆண்டுகளாக 'ஆஃப்’ செய்து வைக்கப்பட்டிருக்கிறதாம். வேண்டுமென்றேதான் இதை 'ஆஃப்’ செய்தார்களா அல்லது மறதி காரணமாகக் கவனிக்காமல் விட்டுவிட்டார்களா என்பது புதிராக இருக்கிறது. இதனால் இந்த வங்கியின் மொத்த வாராக் கடன் தற்போது 10.89% என்கிற அளவுக்கு உயர்ந்து, அபாய கட்டத்தைத் தாண்டிப்போய் நிற்கிறதாம்.</p>
<p class="content">இந்த வங்கியில் என்னதான் நடக்கிறது என ஆராயும் வேலையை அமெரிக்காவின் டெலாய்ட் நிறுவத்துக்கு ஆர்பிஐ தர, அந்த நிறுவனம் இந்த அதிர்ச்சித் தகவல்களைக் கண்டுபிடித்துச் சொல்லியிருக்கிறது.</p>
<p class="content">அதுமட்டுமல்ல, இந்த வங்கியின் மூலதனத் தன்னிறைவு விகிதம் கணிசமாகக் குறைந்துள்ளது. ட்யர் 1 நகரங்களில் இந்த வங்கியின் மூலதனம் கடந்த டிசம்பருக்குள் 5.6% குறைந்திருக்கிறதாம். இதையெல்லாம் பார்த்த ஆர்பிஐ, மத்திய அரசாங்கம் ஒரு கமிட்டியை நியமித்து பொதுத்துறை வங்கிகளின் நிர்வாகச் செயல்பாட்டை சீரமைக்க நடவடிக்கை எடுக்கவேண்டும் என ஆலோசனைச் சொல்லி இருக்கிறது. ஏறக்குறைய திவால் திகிலில் சிக்கியிருக்கும் இந்த வங்கியிலிருந்து கொஞ்சம் ஒதுங்கியிருப்பது நல்லது'' என்றவருக்கு, கேரட் அல்வா சுடாகத் தந்தோம்.</p>
<p class="content">''எஸ்பிஐ-ன் நிகர லாபம் 34% வீழ்ச்சிக் கண்டிருக்கிறதே?'' என்றோம்.</p>
<p class="content">''எஸ்பிஐ-ன் நிகரலாபம் 34.2% குறைந்து ரூ.2,234.34 கோடியாக உள்ளது. வாராக்கடனுக்கு அதிக ஒதுக்கீடு மற்றும் செலவு அதிகரிப்பால் இதன் நிகர லாபம் குறைந்துள்ளது. நிகர வாராக்கடன் வகையில் ரூ.5077 கோடி ரூபாய் தள்ளுபடி செய்யப்பட்டுள்ளது.</p>
<p class="content">இந்த நிலையில் புதிய முதலீட்டைத் திரட்டுவதில் பெரும் பின்னடைவு ஏற்பட்டிருக்கிறது எஸ்பிஐ வங்கிக்கு. சமீபத்தில் தகுதிவாய்ந்த நிறுவன முதலீட்டின் மூலம் 1.5 பில்லியன் டாலர் பணத்தைத் திரட்ட  நினைத்தது எஸ்பிஐ. ஆனால், 1.2 பில்லியன் டாலர் அளவுக்கு மட்டுமே அதனால் முதலீட்டைத் திரட்ட முடிந்திருக்கிறது. வெறும் 250 மில்லியன் டாலர் அளவுக்கு மட்டுமே எஃப்ஐஐகள் முதலீடு செய்திருக்கிறார்கள். எஸ்பிஐ வங்கி கடந்த காலத்தில் இவ்வளவு மோசமான வரவேற்பைக் கண்டதே இல்லை. ஆகப் பெரிய வங்கிக்கே  இந்த நிலைமை!''  என்றவரிடம், ''வேறு என்ன செய்தி?'' என்று கேட்டோம் ஒரு கப்பில் டீ தந்தபடி.</p>
<p class="content"><img align="left" width="172" height="400" alt="" src="http://cdnw.vikatan.com/nanayam/2014/02/zjexod/images/nav16.jpg">''நிறுவனங்களின் கடன் மறுசீரமைப்பு (கார்ப்பரேட் டெட் ரீஸ்ட்ரக்ஷரிங் - சிடிஆர்) மிகப் பெரிய அளவில் பயமுறுத்தும் விஷயமாக மாறியிருக்கிறது. கடந்த ஜனவரி மாதத்தில் மட்டும் ஆறு பெரிய கம்பெனிகள் வாங்கியிருந்த ரூ.110 பில்லியனுக்கான கடன், சிடிஆர் செல்லுக்கு மறுசீரமைப்பு செய்யக் கேட்டு வந்திருக்கிறதாம். கடந்த ஆண்டில் ரூ.230 பில்லியனாக இருந்த கடன் மறுசீரமைப்பு, இந்த ஆண்டின் முதல் ஒன்பது மாதங்களில் மட்டும் ரூ.360 பில்லியனாக உயரும் என்று எதிர்பார்க்கப்படுகிறது. இந்த மறுசீரமைப்பில் சிக்கியுள்ள ஐந்து முக்கிய துறைகளின் பங்கு 5 முதல் 20% வரை இருக்கிறதாம். உள்கட்டமைப்பு, இரும்பு மற்றும் உருக்குத் துறை, மின் உற்பத்தி ஆகிய நிறுவனங்களின் பங்கு மிக அதிகமாக இருக்கிறதாம். எனவே, இந்தத் துறை பங்குகள் குறித்து கொஞ்சம் உஷாராகவே இருப்பது நல்லது'' என்றார்.</p>
<p class="content">''அடுத்த முக்கிய செய்தி என்ன?'' என்றோம்.</p>
<p class="content">''பட்டியலிடப்பட்ட நிறுவனங் களின் நிர்வாகம் சிறப்பாக இருக்க எடுக்கவேண்டிய கார்ப்பரேட் கவர்னன்ஸு-க்கு செபி அமைப்பின் இயக்குநர் குழு ஒப்புதல் அளித்துள்ளது. அதிகபட்ச இண்டிபென்டன்ட் டைரக்டர்களின் எண்ணிக்கை, விசில் ப்ளோயர் பாலிசி, சிஇஓகளின் சம்பளத்துக்குக் கட்டுப்பாடு போன்றவை முக்கியமானவையாகும். மேலும், மியூச்சுவல் ஃபண்டு வரிச் சேமிப்புத் திட்ட முதலீட்டில் ரூ.2 லட்சம் வரைக்கும் வரிச் சலுகை அளிக்கவேண்டும் எனவும் மத்திய அரசுக்கு செபி கோரிக்கை வைத்துள்ளது. செபியின் கோரிக்கையை மத்திய அரசு நிறைவேற்றினால், சிறு முதலீட்டாளர்கள் நன்மை அடைவார்கள்'' என்றார்.</p>
<p class="content">''சன் பார்மா நிறுவன பங்கின் விலை இரு மடங்கு அதிகரித்துள்ளதே..?'' என்று ஆச்சர்யப்பட்டோம்.</p>
<p class="content">''கடந்த டிசம்பருடன் முடிவடைந்த மூன்றாவது காலாண்டில் இதன் நிகர லாபம் 74% அதிகரித்து ரூ.1,531 கோடியாக அதிகரித்துள்ளது. மேலும், கடந்த ஆண்டு ரூ.2,852.01 கோடியாக இருந்த விற்பனை, ரூ.4,286 கோடியாக அதிகரித்துள்ளது. ஏற்றுமதி அதிகரித்ததும் நிகர லாப அதிகரிப்புக்கு முக்கியக் காரணம். குறிப்பாக, அமெரிக்காவில் மட்டும் சன் பார்மாவின் மருந்து விற்பனை 57% அதிகரித்து 434 மில்லியன் டாலராக உள்ளது. இந்தியாவில் விற்பனை 20% அதிகரித்து ரூ.947 கோடியாக உள்ளது. தரச் சிக்கலில் மாட்டியிருக்கும் ரான்பாக்ஸி மீது சன் பார்மாவுக்கு ஒரு கண் இருக்கிறதாம். எனவே, ரான்பாக்ஸியை ஃபாலோ செய்வது நல்லது'' என்று விளக்கம் தந்தார்.</p>
<p class="content">''பொதுமக்களிடமிருந்து முதலீட்டுத் திட்டம் என்கிற பெயரில் நிதித் திரட்டி  மோசடி செய்யும் நிதி நிறுவனங்கள் பற்றி மத்திய ரிசர்வ் வங்கி, மத்திய கார்ப்பரேட் நிறுவனங்களின் அமைச்சகத்திடம் கேட்க, ஏறக்குறைய  35,000 நிறுவனங்கள் பற்றிய விவரங்கள் தரப்பட்டு இருக்கிறதாம். கூடிய விரைவில் இந்த நிறுவனங்கள் மீது ஆர்பிஐ நடவடிக்கை எடுக்கலாம்'' என்றார் ஷேர்லக்.</p>
<p class="content">''தேர்தலுக்குமுன் சென்செக்ஸ் 3000 புள்ளிகள் வரை குறைய வாய்ப்பு இருக்கிறது. தேர்தலில் பாஜக ஜெயித்து, மோடி தலைமையில் ஆட்சி அமைந்தால், சில நாட்களிலேயே சென்செக்ஸ் 3000 புள்ளிகள் உயரவும் வாய்ப்புண்டு என்கிறார் மும்பையைச் சேர்ந்த என் அனலிஸ்ட் நண்பர். பார்த்துக்கொள்ளவும்'' என்று சொல்லிவிட்டு, வீட்டுக்குப் புறப்பட்டார்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹெச்.ஆர். செமினார்: கிழக்கும் மேற்கும் சந்திக்கிறது! </div>
<div class="subtitle1"></div>
<div class="content" style="border-top:1px solid #DDD;">
<p class="content">மனிதவள மேம்பாட்டு நிறுவனமான ரைப் குளோபல், ரைப்னாமிக்ஸ்</p>
<p class="content">(RIPENOMICS) என்கிற பெயரில் சர்வதேச மனிதவள மேம்பாட்டுப் பயிற்சிக் கருத்தரங்கைச் சென்னையில் நடத்துகிறது. வருகிற பிப்.28 - மார்ச் 4 வரை இந்தக் கருத்தரங்கு நடக்கிறது. ரைப் குளோபலின் இணை இயக்குநர் டாக்டர் விஜய் ஆனந்த் ஸ்ரீராம், இந்தக் கருத்தரங்கின் முக்கிய நிகழ்ச்சிகள் பற்றி நம்மிடம் விவரித்தார்.</p>
<p class="content">''இந்தக் கருத்தரங்கில் முதல்நாளன்று 'தி பாசிட்டிவ் கனெக்‌ஷன்’ என்கிற தலைப்பில் கூட்டம் நடக்கிறது. இரண்டாம் நாளன்று ஆஸ்ட்ரா விருது விழா நடக்கிறது. இதில் சர்வதேச அளவில் மனிதவள மேம்பாட்டு வளர்ச்சிக்குச் சிறப்பாகப் பங்களித்தவர்களுக்கு விருது வழங்கிப் பாராட்டுகிறோம். மூன்றாம் நாளன்று, 'தி ஹியூமன் ஹார்ட் ஆஃப் பிசினஸ்’ என்கிற தலைப்பில் பணியாளர்களுக்கு ஏதுவான சூழலை உருவாக்குவது எப்படி என்பதுபற்றிப் பேசுகிறோம்.'</p>
<p style="text-align: center"><img width="383" height="267" alt="" src="http://cdnw.vikatan.com/nanayam/2014/02/zjexod/images/nav19.jpg"></p>
<p class="content">நான்காம் நாளன்று 'தி கனெக்‌ஷன்’ என்னும் நிகழ்ச்சியில், நிறுவனங்களின் சிஇஓ, எம்.டி போன்றவர்களுக்கான தலைமைப் பயிற்சி அளிக்கிறோம். கடைசிநாள் நிகழ்ச்சியில், ஒருவரது தனிப்பட்ட வாழ்க்கை, பொது வாழ்க்கை, அலுவலக வாழ்க்கையில் சமநிலையைக் கடைப்பிடித்து வெற்றி பெறுவது பற்றிப் பேசப் போகிறோம்.  </p>
<p class="content">இந்தக் கருத்தரங்கில் மனிதவள நிபுணர் வேட் ஃப்ரான்ஸன் முக்கிய உரை நிகழ்த்துவார். கிழக்கத்திய மற்றும் மேற்கத்திய இதிகாசங்களிலிருந்துச் சொல்லப்பட்டுள்ள மேலாண்மை உத்திகளை நவீன மேலாண்மையில் எப்படிப் பயன்படுத்தி வெற்றி பெறலாம் என்பது பற்றி விரிவாக விவாதிக்கப்போகிறோம்' என்றார்.</p>
<p class="content">இந்த நிகழ்வுக்கு மீடியா பார்ட்டனராக நாணயம் விகடன் இருக்கிறது. இந்தக் கருத்தரங்கம் குறித்து மேலதிக விவரங்களை www.ripeacademy.org - ல் தெரிந்து கொள்ளலாம்.</p>
<p style="text-align: right"><span style="color: #800080">- சி.சரவணன்,<br>
படம்: சொ.பாலசுப்ரமணியன்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இன்ஸ்டன்ட் மெசேஜிங் அப்ளிகேஷன்!</div>
<div class="subtitle1">செ.கிஸோர் பிரசாத் கிரண்</div>
<div class="subtitle2"></div>
<div class="content" style="border-top:1px solid #DDD;">
<p class="content">இன்றைய இளைஞர்கள் மத்தியில் அதிவேகமாகப் பிரபலமாகி வருகிறது 'வாட்ஸ்ஆப்’ (WhatsApp) என்கிற 'இன்ஸ்டன்ட் மெசேஜிங்’ என்கிற ஆப்ஸ்... உலகம் முழுக்க ஒவ்வொரு மாதமும் சுமார் 30 கோடி பேர் இந்த அப்ளிகேஷனைப் பயன்படுத்தி வருகிறார்களாம். கொஞ்சம்கூட மிரட்டாத, எளிமையான தோற்றத்தில் இருக்கும் இந்த ஆப்ஸ் மூலம் ஆடியோ, வீடியோ, புகைப்படங்கள், கான்டக்ட்ஸ் என அனைத்தையும் அசால்ட்டாக அனுப்பலாம். இந்த 'வாட்ஸ்ஆப்’ மாதிரியான வேறு சில 'இன்ஸ்டன்ட் மெசேஜிங்’ ஆப்ஸ்களை இப்போது பார்ப்போம்.</p>
<p style="text-align: center"><span style="color: #993300"> வைபர் (Viber) </span></p>
<p class="content">என்னதான் வாட்ஸ்ஆப் பரவலாகப் பயன்படுத்தப்பட்டாலும், அதில் வாய்ஸ்கால்கள் இல்லை. வைபரின் முக்கிய அம்சமே வாய்ஸ்கால்கள்தான். மிகக் குறைவான செலவில் இன்டர்நெட்டை பயன்படுத்தி பேசிக்கொள்வதற்கு இந்த 'வைபர்’ உதவி செய்கிறது. தவிர, மெசேஜ், ஆடியோ, வீடியோ, புகைப்படங்கள், கான்டக்ட்ஸ் போன்றவற்றையும் தாராளமாக அனுப்பலாம்.</p>
<p class="content">ஹைலைட்: இந்த ஆப்ஸை உலக அளவில் 50 கோடி பேர் இன்ஸ்டால் செய்து பயன்படுத்துகிறார்கள்.</p>
<p style="text-align: center"><span style="color: #993300">பிபிஎம் (BlackBerry Messenger)</span></p>
<p class="content">பிபிஎம் ஆப்ஸ்-ன் சிறப்பம்சம் அதன் பாதுகாப்புதான். பிபிஎம் ஆப்ஸை மொபைலில் இன்ஸ்டால் செய்தவுடன் ஒரு 'பிபிஎம் பின்’ வழங்கப்படும். இதுபோல மற்றவர்களின் 'பிபிஎம் பின்’ இருந்தால் தான் அவர்களுக்கு மெசேஜ்களை அனுப்ப முடியும். இது பாதுகாப்பான அம்சமாக இருந்தாலும், இதன் வடிவமைப்பு பயன்படுத்துபவர்களை கவரும்படி இல்லை.</p>
<p class="content">ஹைலைட்: இந்த ஆப்ஸை உலக அளவில் 1-5 கோடி பேர் இன்ஸ்டால் செய்து பயன்படுத்துகிறார்கள்.</p>
<p style="text-align: center"><img alt="" width="400" height="457" src="http://cdnw.vikatan.com/nanayam/2014/02/zjexod/images/nav62a.jpg"></p>
<p style="text-align: center"><span style="color: #993300">ஹைக் (Hike)</span></p>
<p class="content">'ஹைக்’ ஆப்ஸ் வாட்ஸ்ஆப்பைப் போன்றதே. ஆனால், வாட்ஸ்ஆப்பில் இல்லாத சிறப்பம்சம் ஒன்று ஹைக் ஆப்ஸில் இருக்கிறது. அதாவது, இன்டர்நெட் வசதி இல்லாத சமயத்தில் பயனாளர்கள் 'ஹைக்’ அக்கவுன்டுக்கு யாராவது மெசேஜ் அனுப்பி இருந்தால், அந்த மெசேஜ்கள் சாதாரண மெசேஜ்களாகப் பெறப்படும். இன்டர்நெட் கிடைக்காத இடங்களில் மிகவும் பயனுள்ளதாக இருக்கும்.</p>
<p class="content">ஹைலைட்: இந்த ஆப்ஸை உலக அளவில் 50 லட்சம் - 1 கோடி பேர் இன்ஸ்டால் செய்து பயன்படுத்துகிறார்கள்.</p>
<p style="text-align: center"><span style="color: #993300">லைன் சாட் (Line Chat)</span></p>
<p class="content">'லைன் சாட்’தான் தற்போதைய மார்க்கெட்டின் ஹாட் செல்லிங் ஆப்ஸ். பார்க்கக் கவர்ச்சியாகவும், பயன்படுத்த எளிதாகவும் அமைந்திருக்கும் இந்த ஆப்ஸின் மூலம் மெசேஜ், போட்டோ, வீடியோ, வாய்ஸ் மெசேஜ் என அனைத்தையும் அனுப்பலாம். மேலும், வீடியோ சாட்கள் மற்றும் வீடியோ கான்ஃபரன்ஸிங் இந்த ஆப்ஸில் மிகச் சுலபம்.</p>
<p class="content">ஹைலைட்: இந்த ஆப்ஸை உலக அளவில் 10-50 கோடி பேர் இன்ஸ்டால் செய்து பயன்படுத்துகிறார்கள்.</p>
<p style="text-align: center"><span style="color: #993300">குரூப் மீ (Group Me) </span></p>
<p class="content">குரூப் சாட்களுக்கான பிரத்யேகமான ஆப்ஸ் 'குரூப் மீ’. தோற்றத்திலும், பயன்பாட்டிலும் எளிமையாகவும் விரைவாகவும் இயங்கக்கூடிய 'குரூப் மீ’ ஆப்ஸ் மூலம் வெவ்வேறு இடத்தில் இருக்கும் நண்பர்கள், வியாபார ரீதியாக வீடியோ கான்ஃபரன்ஸ் என அனைவரும் ஒன்றாக குரூப் சாட் செய்ய முடியும். இதன் மூலமும் மெசேஜ், லொக்கேஷன் (பயனாளர் இருப்பிடம் குறித்த விவரங்கள், ரூட் மேப் போன்றவை), ஆடியோ, வீடியோ மற்றும் கான்டக்ட்களை அனுப்பலாம்.</p>
<p class="content">ஹைலைட்: இந்த ஆப்ஸை உலக அளவில் 10-50 லட்சம் பேர் இன்ஸ்டால் செய்து பயன்படுத்துகிறார்கள்.</p>
<p class="content">மேலே சொன்ன ஆப்ஸ்கள் அனைத்தும் இலவசமாகக் கிடைப்பதுவும், இதில் மேற்கொள்ளும் செயல்பாடுகளுக்குக் கட்டணம் எதுவும் கிடையாது என்பதுவும் கூடுதல் சிறப்பு.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சுற்றுலா என்னை சுறுசுறுப்பாக்கும்! </div>
<div class="subtitle1">நீரை.மகேந்திரன் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #800080">ஜஸ்ட் ரிலாக்ஸ் </span></p>
<p class="content">''பிசினஸ் என்றாலே  டென்ஷன் என்பது இன்-பில்ட்டாகவே இருக்கும். டென்ஷன் இல்லாத பிசினஸ் என்று உலகில் எதுவும் இல்லை. ஆனால், ஒவ்வொரு டென்ஷனும் ஒவ்வொரு விதமான அனுபவத்தைத் தரும். இந்த டென்ஷன்களுக்கு உடனடியாகத் தீர்வுக் காணமுடியவில்லை எனில், கொஞ்சம் ரிலாக்ஸ் ஆகிவிட்டு, அடுத்த வேலையைச் செய்ய  ஆரம்பிப்பேன். அப்போது, டென்ஷனுக்கு நல்ல தீர்வுக் கிடைப்பதோடு,  அடுத்த டென்ஷனை எதிர்கொள்ளத் தேவையான பலமும் கிடைக்கும்.</p>
<p class="content">எனக்குப் புத்துணர்ச்சித் தரும் ரிலாக்ஸேஷன்கள் அதிகம் செலவு பிடிக்காதவை. புத்தகங்களை வாசிப்பது எனக்குப் பிடித்த முக்கியமான ரிலாக்ஸேஷன்.  ஒரு புத்தகத்தை எடுத்தால் அதைப் படித்துவிட்டே கீழே வைப்பேன்.  எட்டு மணி நேரம்கூடத் தொடர்ந்து படிப்பேன்.</p>
<p class="content">என் குழந்தைகளோடு நேரம் ஒதுக்கி, குதூகலமாக இருப்பதும் எனக்கு மிகவும் பிடிக்கும். தினசரி அவர்களோடு விளையாடுவது எனக்குப் பிடித்தமான பொழுதுபோக்கு. குறைந்தபட்சம் ஆறு மாதங்களுக்கு ஒருமுறை மனைவி, குழந்தைகளோடு சுற்றுலாத் தலங்களுக்குச் சென்று வருவேன்.</p>
<p style="text-align: center"><img width="404" height="297" alt="" src="http://cdnw.vikatan.com/nanayam/2014/02/zjexod/images/nav82.jpg"></p>
<p class="content">இதுதவிர, புகைப்படங்கள் எடுப்பதிலும் எனக்கு நாட்டம் அதிகம். ஆனால், தற்போது இதற்குத் தனியாக நேரம் ஒதுக்க முடியவில்லை என்றாலும், குடும்பத்துடன் சுற்றுலாச் செல்லும்போது நான் புகைப்படக் கலைஞராக மாறிவிடுவேன்.</p>
<p class="content">நாங்கள் ஈடுபட்டிருக்கும் துறையின் முக்கிய நோக்கமே, வாடிக்கையாளர்கள் எந்த டென்ஷனும் இல்லாமல் பயணம் செய்ய வேண்டும் என்பதுதான். என் வாடிக்கையாளர்கள் ரிலாக்ஸாக உணரும் போது, நான் ரிலாக்ஸ் ஆகிறேன்!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பங்குச் சந்தை: நீண்டகால முதலீட்டுக்கு 10 டிப்ஸ்... </div>
<div class="subtitle1"></div>
<div class="content" style="border-top:1px solid #DDD;">
<p class="content">பங்குச் சந்தையில் பணம் சம்பாதிப்பது என்பது அவ்வளவு சாதாரண விஷயமில்லை. பலரால் பணம் ஈட்ட முடியவில்லை என்பதற்கு முக்கியக் காரணங்களாகப் பொறுமையின்மை, முதலீட்டில் ஒழுங்கின்மை, முறையாகப் பங்குச் சந்தையைப் புரிந்துகொள்ளாதது போன்றவையாக இருக்கின்றன.</p>
<p class="content">சந்தையைப் புரிந்துகொண்டு முதலீட்டைப் பாதுகாத்து, அதனை வளர்ப்பதற்கான 10 வழிமுறைகளை உங்களுக்கு இங்கே சொல்கிறேன்.</p>
<p style="text-align: center"> <span style="color: #800080">1கடன் வாங்கி, பங்குகளில் முதலீடுச் செய்யாதீர்கள்! </span></p>
<p class="content">நீங்கள் சரியான பங்கைத் தேர்வுச் செய்திருக்கலாம். கம்பெனியும் சிறப்பாகச் செயல்பட்டுக்கொண்டிருக் கும். ஆனால், எதிர்பாராத சூழ்நிலையில் திடீர் அரசியல் நிகழ்வு போன்ற காரணங்களினால் பங்கின் விலை வேகமாக இறங்கக் கூடும். இந்தநிலைப் பல ஆண்டுகளுக்குக்கூட நீடிக்கலாம்.</p>
<p style="text-align: center"><img alt="" src="http://cdnw.vikatan.com/nanayam/2014/02/zjexod/images/nav26a.jpg"></p>
<p class="content">அப்போது கடன் வாங்கி முதலீடு செய்திருந்தால், வட்டி நஷ்டம் ஏற்படும். இன்னொருபக்கம் பங்கின் விலை இறக்கத்தால் முதலீட்டு இழப்பு ஏற்படும். இந்த இரண்டு இழப்பையும் ஒருவரால் தாங்கிக்கொள்வது என்பது கஷ்டமான காரியம். எனவே, கடன் வாங்கி முதலீடுச் செய்வதைத் தவிர்ப்பது நல்லது.</p>
<p style="text-align: center"> <span style="color: #800080">2முதலீட்டைப் பிரித்துச் செய்யுங்கள்..! </span></p>
<p class="content">உங்களின் முதலீடு அனைத்தையும் ரியல் எஸ்டேட், பங்கு அல்லது தங்கம் ஏதாவது ஒரு சொத்தில் மொத்தமாக ஒருபோதும் முதலீடுச் செய்யாதீர்கள்.</p>
<p class="content"><img alt="" align="left" width="133" height="102" src="http://cdnw.vikatan.com/nanayam/2014/02/zjexod/images/nav26k.jpg">சில சமயங்களில் பங்குச் சந்தை, ரியல் எஸ்டேட், தங்கம் போன்ற சொத்துகள் ஒரே வருடத்தில் 50 சத விகிதத்துக்கும் கீழ் இறங்கிய வரலாறு உண்டு. அதுபோன்ற சமயங்களில் ஒரே சொத்தில் முதலீடு செய்திருந்தால், நம்முடைய அசல் முழுவதையும் இழக்க நேரிடும்.</p>
<p class="content">உங்கள் மொத்த முதலீட்டுத் தொகையில் சுமார் 30% மட்டும் பங்குகளில் முதலீடு செய்யுங்கள். 40 - 50 சதவிகிதத்தைப் பாதுகாப்பான வைப்பு நிதி மற்றும் நிரந்தர வருமானம் தரக்கூடிய பாண்டுகள், வரிச் சேமிப்பு பாண்டுகளிலும் முதலீடு செய்யுங்கள்.</p>
<p class="content">மீதமுள்ள 20 - 30 சதவிகிதத்தைத் தங்கம் மற்றும் ரியல் எஸ்டேட்டிலும் பிரித்து முதலீடு செய்யுங்கள்.</p>
<p class="content">இப்படிப் பிரித்துச் செய்வதன்மூலம் அளவுக்கதிமான நஷ்டத்தைச் சுலபமாகத் தவிர்க்க முடியும்.</p>
<p style="text-align: center"> <span style="color: #800080">3 பங்குகளில் பிரித்து முதலீடு செய்யுங்கள்.! </span></p>
<p class="content"><img alt="" align="right" width="84" height="115" src="http://cdnw.vikatan.com/nanayam/2014/02/zjexod/images/nav26j.jpg">ஒரேயரு பங்கில், ஒரேயரு துறையில் மட்டும் முதலீடு செய்யாமல் பல பங்குகளில், பல துறைகளில் பிரித்து முதலீடு செய்யுங்கள்.</p>
<p class="content">உதாரணமாக, இன்ஃபோசிஸ் போன்ற பங்குகளே இரண்டு நாட்களில் 30% சரிந்துவிடுகிறது. வங்கித் துறைகளில் அரசின் கொள்கைகளால் சில சமயங்களில் வங்கிப் பங்குகள் தங்களுடைய பெரும்பான்மையான மதிப்பையும் இழந்துவிடுகின்றன.</p>
<p class="content">மொத்தப் பங்கு முதலீட்டில் சுமார் 10% ஒரு தனிப்பட்ட பங்கில் முதலீடு செய்யுங்கள். 15 முதல் 20% வரையிலான முதலீட்டை ஒரு குறிப்பிட்ட துறை பங்குகளில் செய்வது அவசியம்!</p>
<p style="text-align: center"> <span style="color: #800080">4 மேலாண்மை தரத்தை ஆராய்க! </span></p>
<p class="content">பங்குகளில் முதலீடு செய்யும்முன், அந்த நிறுவனத்தின் மேலாண்மையின் தரத்தை ஆராய்ந்துப் <img alt="" align="left" width="104" height="70" src="http://cdnw.vikatan.com/nanayam/2014/02/zjexod/images/nav26i.jpg">பார்த்து அதன்பின் பங்கை வாங்கவும். உதாரணமாக, சுந்தரம் ஃபைனான்ஸ் போன்ற நிறுவனங்கள் கடந்த 10 - 15 ஆண்டுகளில் நிர்வாக மேலாண்மையால் முதலீட்டாளர்களுக்கு நிறையச் சொத்துச் சேர்த்துத் தந்திருக்கிறது.</p>
<p class="content">பங்கில் முதலீடு செய்யும் நிறுவனம் பற்றி மோசடி, ஏமாற்றுப் புகார்கள், செபி அமைப்பின் எச்சரிக்கைகள், முதலீட்டாளர்களின் புகார்கள் ஏதாவது இருக்கிறதா என இணையத்தில் தேடிப் பாருங்கள். கம்பெனி பெயரை மாற்றும் நிறுவனங்கள் மற்றும் வளர்ச்சித் துறையின் பெயரை நிறுவனத்தோடு தேவையில்லாமல் இணைத்துக்கொள்ளும் நிறுவனங்களில் எச்சரிக்கையாக இருக்க வேண்டும்.</p>
<p class="content">செபி அமைப்பால் கறுப்புப் பட்டியலில் சேர்க்கப்பட்டிருக்கும் நிறுவனப் பங்குகளைத் தவிர்ப்பது நல்லது. பொதுவாக, நிறுவனத்தில் நிறுவனர்களின் பங்கு மூலதனம் 50% முதல் 75% வரை இருப்பது போன்ற பங்குகள் பாதுகாப்பானவை.</p>
<p style="text-align: center"><span style="color: #800080">5 நிறுவனத்தின் கடனை கவனியுங்கள்! </span></p>
<p class="content"><img alt="" align="right" width="74" height="88" src="http://cdnw.vikatan.com/nanayam/2014/02/zjexod/images/nav26b.jpg">நீண்டகால முதலீட்டாளர்கள் எதைக் கவனிக்கிறார்களோ இல்லையோ, நிறுவனத்தின் கடனை முக்கியமாகக் கவனிக்க வேண்டும்.  </p>
<p class="content">கடனுக்கும் விற்பனைக்கும் உள்ள விகிதத்தையும், கடனுக்கும் பங்கு மூலதனத்துக்கும் உள்ள விகிதத்தையும் கவனிப்பது முக்கியம். இந்த விகிதங்கள் மிகவும் குறைவாக இருப்பது நல்லது.</p>
<p class="content">ஒரு நிறுவனத்தின் செயல்பாட்டு லாபம், நிறுவனம் கட்டும் வட்டியைவிட மூன்று மடங்குக்கு இருப்பது நல்லது. செயல்பாட்டு லாபத்தின் அளவுக்கோ அல்லது அதைவிட அதிகமாக வட்டியையோ கட்டும் நிறுவனப் பங்குகளைத் தவிர்ப்பது நல்லது.  </p>
<p class="content">அடுத்து, வரிக்குப் பிந்தைய லாபமான நிகர லாபத்தையும் கவனியுங்கள். அதுதான் ஒரு நிறுவனத்தின் உண்மையான லாபத்தைப் பிரதிபலிக்கும்.</p>
<p style="text-align: center"><span style="color: #800080">6 நிறுவனத்தின் நடைமுறை மூலதனத்தை மதிப்பிடுங்கள்! </span></p>
<p class="content"><img alt="" align="left" width="101" height="81" src="http://cdnw.vikatan.com/nanayam/2014/02/zjexod/images/nav26c.jpg">ஒரு நிறுவனம், அதன் நடைமுறை மூலதன (ஷ்ஷீக்ஷீளீவீஸீரீ நீணீஜீவீtணீறீ) செலவு களைச் செய்யத் திண்டாடுகிறது எனில், கூடிய விரைவில் அது சீர்குலைந்துப்போக வாய்ப்புள்ளது.</p>
<p class="content">நிறுவனங்களுக்கு வரவேண்டிய விற்பனைப் பணம் மற்றும் அதன் மூலப்பொருட்கள், உற்பத்திப் பொருட் களின் கையிருப்பைக் கவனமாக ஆய்வு செய்யவேண்டும்.</p>
<p class="content">இந்த இரண்டும் விற்பனையில் 50 சதவிகிதத்துக்குமேல் இருந்தால், முதலீட்டாளர்கள் உஷாராக இருப்பது அவசியம். இவையெல்லாம் நிறுவனத் துக்கு வரப்போகிற பின்னடைவை முன்கூட்டியே சுட்டிக்காட்டும் அம்சங்களாக இருக்கின்றன.</p>
<p style="text-align: center"><span style="color: #800080">7 செய்திகளுக்கு முக்கியத்துவம்! </span></p>
<p class="content"><img alt="" align="right" width="98" height="102" src="http://cdnw.vikatan.com/nanayam/2014/02/zjexod/images/nav26h.jpg">நிறுவனம் பற்றிய மோசமான செய்திகள், வதந்திகள் போன்றவற்றால் குறுகிய காலத்தில் பங்கின் விலையில் இறக்கம்</p>
<p class="content">ஏற்படுகிறது. கடந்த வருடம் ஒரு எனர்ஜி கம்பெனி தனது கடன்களைச் சீரமைக்க ஒப்புதல் அளித்துள்ளது எனச் சொன்னபோது அந்தப் பங்கு 30% வரை வேகமாக ஏறியது.  உடனே வந்த அதனுடைய காலாண்டு நிதிநிலை அறிக்கை மிகவும் மோசமாக இருந்ததால், 50% சரிவைச் சந்தித்தது. நீண்டகால முதலீட்டாளர்கள், இந்தச் செய்திகள் மற்றும் வதந்திகள் குறித்து அதிகம் அலட்டிக்கொள்ளத் தேவையில்லை.</p>
<p style="text-align: center"> <span style="color: #800080">8 நிறுவனர்களின் பங்குகள் அதிகமாக அடமானம் வைக்கப்பட்டிருப்பது! </span></p>
<p class="content">பொருளாதார மந்தநிலையில் பல நிறுவனங்களின் நிறுவனர்கள், அவர்களின் பங்குகளை வங்கிகள் அல்லது நிதி நிறுவனங்களில் அதிகமாக 90 சதவிகிதம்கூட அடமானம் வைத்திருக் கிறார்கள். இப்படி 30 சதவிகிதத்துக்கு மேல், நிறுவனர்கள் பங்குகளை அடமானம் வைத்திருந்தால், அந்த நிறுவனப் பங்கு <img alt="" align="left" style="width: 104px; height: 121px" src="http://cdnw.vikatan.com/nanayam/2014/02/zjexod/images/nav26g.jpg">முதலீட்டில் சிறு முதலீட்டாளர்கள் மிகவும் எச்சரிக்கையாக இருக்க வேண்டும்.</p>
<p class="content">சில பங்குகளில் 90 சதவிகிதப் பங்குகளை அடமானம் வைத்துப் பணம் பெற்று அதைத் தங்களுடைய சொந்தச் செலவுக்காகப் பயன்படுத்திக்கொள்வார்கள். சந்தைச் சரியும்போது கடன் கொடுத்தவர்கள் அதைத் திரும்பப் பெறுவதற்காக அடமானம் வைக்கப்பட்ட பங்குகளை விற்க ஆரம்பிக்கும்போது, அந்தப் பங்கின் விலை 50 சதவிகிதத்துக்குமேல் சரியும்.</p>
<p class="content">அதுபோன்ற சரிவில் பங்குகள் லோயர் சர்க்யூட்டில் சிக்கிவிடுவதால், சிறு முதலீட்டாளர்கள் தங்களுடைய பங்குகளை விற்று நஷ்டத்தைக்கூட குறைத்துக்கொள்ள முடியாத நிலைக்குத் தள்ளப்படுவார்கள்.</p>
<p style="text-align: center"><span style="color: #800080">9 பங்கின் விலை VS ஃபண்டமென்டல்! </span></p>
<p class="content">பங்கின் விலை ஏற்றமானது சிறு முதலீட்டாளர்களுக்கு மிக முக்கியமான விஷயம். சில <img alt="" align="right" width="83" height="111" src="http://cdnw.vikatan.com/nanayam/2014/02/zjexod/images/nav26e.jpg">நிறுவனங்களின் ஃபண்டமென்டல் வலிமையானதாக இருக்கும் அல்லது ஃபண்டமென்டல் வலிமையாக மாறிவரும். ஆனால், இது பங்கின் விலையில் எதிரொலிக்காது. அதாவது, பங்கின் விலை அதிகரிக்காது.</p>
<p class="content">இதுபோன்ற நிலையில் பெரும்பான்மையான முதலீட்டாளர்கள் சிறிய நஷ்டம் என்கிற நிலையில் அந்தப் பங்குகளிலிருந்து வெளியேறிவிடுவார்கள். இதுபோன்று உடனடியாக எந்த  முடிவும் எடுக்கக்கூடாது. உதாரணத்துக்கு, ஜெ.பி. கெமிக்கல், சீயட் போன்ற கம்பெனிகள் வலிமையாக இருந்தும் அதன் பங்கின் விலை குறிபிடத்தக்க அளவுக்குக் குறைந்தன. ஆனால், மறுபடியும் ஜே.பி. கெமிக்கல் 100%, சியட் டயர் 200% விலை ஏறியது. பொறுமை இல்லாதவர்கள் விலை குறைந்தபோது பங்குகளை விற்று நஷ்டத்தைத்தான் சந்தித்தனர்.</p>
<p style="text-align: center"><span style="color: #800080">10 சீரான செயல்பாடு! </span></p>
<p class="content">நிறுவனத்தின் வருமானம் மற்றும் நிகர லாபம் கடந்த 3 அல்லது 5 ஆண்டுகளில் சீராக வளர்ச்சிக் கண்டுவரும் நிறுவனப் பங்கு களில் முதலீடு லாபகரமாக இருக்கும். பொருளாதார மந்தநிலைகளில் சிறப்பாகச் செயல்பட்டிருக்கும் நிறுவனப் பங்குகளில் முதலீடுச் செய்யலாம். தொடர்ந்து 15 - 20% டிவிடெண்ட் பேஅவுட் வழங்கிவரும் நிறுவனப் பங்குகளில் முதலீடு செய்வது லாபகரமாக இருக்கும்.</p>
<p style="text-align: center"><img alt="" width="350" height="512" src="http://cdnw.vikatan.com/nanayam/2014/02/zjexod/images/nav26l.jpg"></p>
<p class="content">மேலே கூறப்பட்டிருக்கும் குணநலன்களைக்கொண்ட பங்குகளை, அவற்றின் விலையில் கரெக்ஷன் ஏற்பட்டிருக்கும் சமயங்களில் கொஞ்சம் கொஞ்சமாக வாங்கிச் சேர்த்தால் நீண்ட காலத்தில் நல்ல லாபம் பார்க்க முடியும்.</p>
<p style="text-align: right"><span style="color: #993300">தொகுப்பு: சி.சரவணன்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பங்குகள் : வாங்கலாம்...விற்கலாம் !</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img width="600" height="764" alt="" src="http://cdnw.vikatan.com/nanayam/2014/02/zjexod/images/nav76.jpg"></p>
<p style="text-align: center"><img width="600" height="824" alt="" src="http://cdnw.vikatan.com/nanayam/2014/02/zjexod/images/nav77.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">எஃப்&amp; ஓ கார்னர்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img width="600" height="833" alt="" src="http://cdnw.vikatan.com/nanayam/2014/02/zjexod/images/nav81a.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கம்பெனி ஸ்கேன் : பவர் கிரிட் கார்ப்பரேஷன் ஆஃப் இந்தியா! </div>
<div class="subtitle1"></div>
<div class="content" style="border-top:1px solid #DDD;">
<p class="content">1991-ல் ஆரம்பிக்கப்பட்ட  பவர் கிரிட் கார்ப்பரேஷன் ஆஃப் இந்தியா லிமிடெட், இந்திய மாநிலங்களின் இடையேயான மின்பகிர்மானத்தைச் செம்மைப் படுத்த மத்திய அரசால் உருவாக் கப்பட்டது.  நம் நாட்டின் மின் பகிர்மானத்தில் பெரும் பங்கினை இன்றும் வகித்துவரும் ஒரே நிறுவனம் இதுதான்!</p>
<p style="text-align: center"><span style="color: #800080"> தொழில் எப்படி? </span></p>
<p class="content">மின்சாரத்தைப் பொறுத்தவரை, கிட்டத்தட்ட உற்பத்தியைவிட 15% வரை தேவைத் தொடர்ந்து அதிகமாகவே இருந்து வருகிறது. மின் உற்பத்தியை அதிகரித்தால் மட்டும் இந்தத் தேவைத் தீர்ந்துவிடாது. உற்பத்திச் செய்யப்பட்ட மின்சாரத்தைப் பகிர்மானம் செய்து தேவையான இடத்துக்குக் கொண்டுசெல்லவும் வேண்டும். அதிலும், இந்தியாவில் மின்சார உற்பத்தி நடக்கும் இடங்கள் ஒருபுறமும், தேவையிருக்கும் இடம் இன்னொருபுறமுமாகத் தொடர்ந்து இருந்து வருகிறது. இந்தநிலை இனிவரும் காலத்திலும் தொடரும் என்றே சொல்லலாம். எனவே, இந்தத் துறையில் தொடர்ந்து வளர்ச்சி என்பது இருந்துகொண்டேயிருக்கும் என்பதில் சந்தேகமில்லை.</p>
<p class="content">பகிர்மானத்துக்குத் தேவையான கட்டுமானம் என்பது அதிகச் செலவினம்கொண்டதாக இருந் தாலும் ஒருமுறை செய்யப்படும் முதலீடு பல ஆண்டுகளுக்கு லாபத்தினைத் தருவதாக இருக்கும். நமது ஒவ்வொரு ஐந்தாண்டுத் திட்டத்திலும் மின்கடத்தல் மற்றும் பகிர்மானத்துக்கான தொகை ஒதுக்கீடு அதிகரித்தபடி இருக்கிறது.  </p>
<p style="text-align: center"><img width="600" height="408" alt="" src="http://cdnw.vikatan.com/nanayam/2014/02/zjexod/images/nav57c.jpg"></p>
<p style="text-align: center"><span style="color: #800080"> கம்பெனி எப்படி? </span></p>
<p class="content">இந்தியாவின் அனைத்துப் பிராந்தியங்களிலும் மின்சாரத்தைக் கொண்டுசெல்வதில் பெரும் பங்கு வகிக்கும் இந்த நிறுவனம், ஏறக்குறைய 95 சதவிகிதப் பங்களிப்பை இந்தத் துறையில் கொண்டுள்ளது. மின் கடத்தல் தொழிலில் இருந்துவரும் வருமானம் 90 சதவிகிதமாகும். மின் கடத்தலுக்கான தொகையை பவர் கிரிட் கார்ப்பரேஷன் நிர்ணயம் செய்வதில்லை. மத்திய அரசால் நிறுவப்பட்ட சென்ட்ரல் எலெக்ட்ரிசிட்டி ரெகுலேட்டரி கமிஷன் என்கிற கட்டுப்பாட்டு வாரியமே செய்கிறது.</p>
<p class="content">தற்சமயம் பவர் கிரிட் கார்ப்பரேஷனின் மொத்த முதலீட்டுத் தொகையில் ஏறக்குறைய 15.5 - 16.5 வரையிலான தொகையைக் கட்டணமாகப் பெற்றுக்கொள்கிறது. தொடர்ந்து இதே அளவீட்டில் வியாபாரமும் வருமானமும் நிரந்தரமாக இருக்க வாய்ப்புள்ளது. இந்தத் துறையில் இருபது ஆண்டு களுக்கும் மேலான அனுபவத்தை இந்த நிறுவனம் கொண்டுள்ளது என்பது தனிச் சிறப்பு.</p>
<p class="content">தொடர்ந்து மின்கடத்தலுக்கான தனது நெட்வொர்க்கை விரிவாக்கு வதற்காக முதலீடுகளைச் செய்து வருகிறது பவர் கிரிட். நாட்டின் மின் தேவை அதிகரிப்புக்கு ஏற்றாற்போல் கட்டுமானங்களை எதிர்காலத்தில் அதிகரித்துக்கொள்ளும்பொருட்டு அடுத்த நான்கு ஆண்டுகளில் வருடத்துக்கு 2,000  கோடி ரூபாய் வரையிலான தொகையைப் புதிய கட்டுமானத்துக்காகச் செலவிடப்போவதாகச் சொல்லி யுள்ளது பவர் கிரிட் கார்ப்பரேஷன்.</p>
<p style="text-align: center"><img width="600" height="168" alt="" src="http://cdnw.vikatan.com/nanayam/2014/02/zjexod/images/nav57b.jpg"></p>
<p class="content">முதலீட்டுத் தேவைகள் அதிகம் என்பதால் அதிகப்படியான கடனை வாங்கக்கூடிய அபாயம் ஓரளவு இருந்தாலும்கூடக் கடனைத் திருப்பிச் செலுத்தவும் வட்டியைச் சீராகக் கொடுக்கவும் தேவையான பணத்தை ஈட்டிக்கொள்ளும் திறனைக் கொண்டுள்ளது.   அரசாங்கத்திலிருந்து கிடைக்க வாய்ப்பிருக்கும் குறைந்த வட்டியுடன்கூடிய கடன், நல்லதொரு கிரெடிட் ரேட்டிங் பெற்றிருப்பதால் வெளிச்சந்தையிலும் குறைந்த வட்டியில் கடன் வாங்கிக்கொள்ளக்கூடிய திறன் போன்ற சிறப்புகளையும் கொண்டுள்ளது.</p>
<p style="text-align: center"><span style="color: #800080"> ரிஸ்க் ஏதும் உண்டா? </span></p>
<p class="content">மின்சாரம் என்பது பொருளாதார நிலைக்கு ஏற்றாற்போல் தேவை உயரவும், குறையவும் செய்யும் ஒரு விஷயமாகும். ஏற்கெனவே சொன்னதைப்போல், அதிக முதலீடு தேவைப்படும் தொழிலில் இருக்கும் நிறுவனம் இது.</p>
<p class="content">டெட்/ஈக்விட்டி ரேஷியோ கொஞ்சம் பலவீனமானதாகத் தோற்றமளிக்கும் நிறுவனமும்கூட எனலாம்.</p>
<p class="content"><img align="left" width="137" height="207" alt="" src="http://cdnw.vikatan.com/nanayam/2014/02/zjexod/images/nav57a.jpg">இரண்டாவதாக, இந்த நிறுவனத்துக்குப் பணம் வருவது மாநில எலெக்ட்ரிசிட்டி போர்டு களிடமிருந்துதான். ஏற்கெனவே மிகவும் பலவீனமான நிலையில் பல மாநில எலெக்ட்ரிசிட்டி போர்டு களிடமிருந்து பணம் பெறுதல் தாமதமாகலாம். கடனை வசூல் செய்யும் நேர்த்திச் சற்றுக் குறைந்தாலும் பலவிதமான சிக்கல்களை இந்த நிறுவனம் சந்திக்கக்கூடும்.</p>
<p class="content">மூன்றாவதாக,  பவர் கிரிட்டின் வருமானத்தையும் லாபத்தையும் முடிவு செய்வது சென்ட்ரல் எலெக்ட்ரிசிட்டி ரெகுலேட்டரி அத்தாரிட்டி என்ற ரெகுலேட்டரேயாகும். இதில் ஏதாவது ஏடாகூடமாக நடந்தால் லாபம் பெரிய அளவில் பாதிக்கப்படலாம்.</p>
<p class="content">இருபது வருடத்துக்கும் மேலான மின்சார மேலாண்மை அனுபவமும், மிகப் பெரிய புராஜெக்ட்களை நிறுவி மேலாண்மை செய்த வேகமும் இந்த நிறுவனத்தை ஒரு நம்பிக்கையான நிறுவனமாக முதலீட்டாளர்கள் பார்க்க சற்று உதவுகிறது.</p>
<p class="content">அசாதாரணக் காரணங்களால் சந்தை இறங்கும்போது இந்தப் பங்கின் விலையும் வீழ்ச்சியடையலாம். அந்தச் சூழ்நிலையில் இந்தப் பங்கை டிராக் செய்து முதலீட்டாளர்கள் ஐந்தாண்டு மற்றும் அதைத் தாண்டிய முதலீட்டுத் திட்டத்துக்காக வாங்கிப்போடலாம்.</p>
<p style="text-align: right"><span style="color: #993300">- நாணயம் ஸ்கேனர். </span></p>
<p class="content">(குறிப்பு: இந்தப் பகுதி இன்றைய விலையிலேயே வாங்கவேண்டிய பங்கு பரிந்துரை பகுதி அல்ல. இதில் சொல்லப்பட்டுள்ள பங்குகளை வாங்குவது முதலீட்டாளர்களின் தனிப்பட்ட முடிவாகும்!)</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நிஃப்டி டெக்னிக்கல் பார்வை: எந்த நேரமும் காளைகள் பலம் இழக்கலாம்! </div>
<div class="subtitle1"></div>
<div class="content" style="border-top:1px solid #DDD;">
<p style="text-align: right"><span style="color: #800080">டிரேடர்ஸ் பக்கங்கள் </span></p>
<p class="content">பெரிய அளவிலான டிரேடிங் வாய்ப்புகளைத் தராத வாரமாகவே வரும் வாரமும் இருக்க வாய்ப்புள்ளது என்றும்; டெக்னிக்கலாக அதிக அளவிலான இறக்கம் சாத்தியம் என்ற நிலையே இருக்கிறபோதிலும் ஷார்ட் சைடில் வியாபாரம் செய்ய முனையாதீர்கள் என்றும்; திடீர் ஏமாற்றங்களைச் சந்தை தந்துவிடலாம் என்பதை மனதில்கொள்ளுங்கள் என்றும் சொல்லியிருந்தோம்.</p>
<p class="content">திங்கள் முதல் புதன் வரை பெரிய டிரேடிங் வாய்ப்புகளைத் தராத நிஃப்டி வியாழனன்று பெரிய அளவில் இறங்கி வெள்ளியன்று இறுதியில் வேகமான ஏற்றத்துடன் முடிந்து வாராந்திர அளவில் 14 புள்ளி இறக்கத்தில் முடிவடைந்தது.  </p>
<p class="content">இந்தியாவில் குறுகிய காலத்துக்கான இன்டரிம் பட்ஜெட் தாக்கல் (வோட்-ஆன்-அக்கவுன்ட்) திங்களன்று இருக்கிறது. பெரிய மாறுதல்கள் எதுவும் செய்யப்பட வாய்ப்பில்லை என்றாலும் இதில் ஏதேனும் சந்தையைப் பாதிக்கும் செய்திகள் இருந்தால் சந்தையின் போக்கு பெரிய அளவில் மாறக்கூடும் என்பதை நினைவில்கொள்ளுங்கள்.</p>
<p class="content">அமெரிக்காவில் வரும் வியாழனன்று இன்ப்ளேஷன் டேட்டாவும், வெள்ளியன்று எஃப்ஓஎம்சி மினிட்ஸும் வெளிவர இருக்கும் முக்கிய டேட்டாக்களாகும். பெரிய டிரேடிங் வாய்ப்புகள் ஏதும் தராத மற்றொரு வாரமாகவே வரும் வாரத்தையும் எதிர்பார்க்கலாம். டெக்னிக்கல்கள் இறக்கம் வரலாம் என்பதைப்போன்ற நிலைமையே தொடர்ந்தாலும் வேகமான ரெக்கவரி எந்த நிமிடத்திலும் வந்துவிடலாம் என்பதை மட்டும் நினைவில் வைத்துக்கொண்டு செயல்படவேண்டும்.</p>
<p style="text-align: center"><img alt="" width="414" height="263" src="http://cdnw.vikatan.com/nanayam/2014/02/zjexod/images/nav78(1).jpg"></p>
<p class="content">ஹைரிஸ்க் டிரேடர்களைத் தவிர்த்து அனைவருமே நிஃப்டியில் வியாபாரத்தைத் தவிருங்கள். சிறிய எண்ணிக்கையில் பிரேக் அவுட் ஆகும் ஸ்டாக்குகளில் மட்டுமே வியாபாரம் செய்ய முயற்சி செய்யுங்கள். லாபம் வருகிறதோ இல்லையோ, டிரேடிங்குக்காக நாம் வைத்திருக்கும் கேப்பிட்டலைத் தொடர்ந்து காப்பாற்றிக்கொண்டே இருக்கவேண்டிய நேரமிது. ஓவர்நைட் பொசிஷன் எதையும் வைத்துக்கொள்ளாதீர்கள். எச்சரிக்கையுடன் டிரேட் செய்யுங்கள்.</p>
<p class="content">14/02/14 அன்று குளோஸிங்கில் இருக்கும் நிலைமை.</p>
<p class="content"><span style="color: #800080">டெக்னிக்கல்:</span></p>
<p class="content">புதிதாய் புல்லிஷ் கிராஸ் ஓவர் நடந்த ஸ்டாக்குகள்-: ஆர்காம் (121.30), என்டிபிசி (132.25), எம்சிஎக்ஸ் (489.80), காக்ஸ் அண்டு கிங்ஸ் (139.30), விப்ரோ (563.80), கேசெராசெரா (12.05), ஹெச்சிஎல்இன்சிஸ் (23.95), ஜஸ்ட் டயல் (1483.40) - குறைந்த எண்ணிக்கையில் மிகுந்த எச்சரிக்கையுடன் வியாபாரம் செய்யுங்கள்.</p>
<p class="content">புதிதாய் பியரிஷ் கிராஸ் ஓவர் நடந்த ஸ்டாக்குகள்: - யுனிடெக் (12.65), ஜேபி அசோசியேட் (39.10), டிஎல்எஃப் (145), சன் பார்மா (609.05), டிவி18 பிராட்காஸ்ட் (20.70), பெட்ரோநெட் (115.75), ரெடிங்டன் (67.85), ஐஆர்பி (73.05), பஜாஜ் ஹிந்த் (12.65), ஆந்திரா பேங்க் (54.90), லவ்வபிள் (317.25) - நிஃப்டியின் டிரெண்டை அனுசரித்து வியாபாரம் செய்யவும்.</p>
<p class="content">உறுதியாய் வாராந்திர டிரெண்ட் ஏற்றத்தில் மாறிய ஸ்டாக்குகள் (டிரேடிங்குக்கு வாட்ச் செய்ய உகந்தது): டாடா எலெக்ஸி (444.85), அம்டெக் ஆட்டோ (81.00), அம்டெக் இந்தியா (66.15), டாபர் (173.65) - குறைந்த எண்ணிக்கையிலும் மிகுந்த கவனத்துடனும் வியாபாரம் செய்யுங்கள்.</p>
<p class="content">உறுதியாய் வாராந்திர டிரெண்ட் இறக்கத்தில் மாறிய ஸ்டாக்குகள் (டிரேடிங்குக்கு வாட்ச் செய்ய உகந்தது): மெக்டொவெல் (2334.90), எம்டிஎன்எல் (14.00), ஸ்ரீராம் டிரான்ஸ்போர்ட் ஃபைனான்ஸ் (556.90), பஜாஜ் ஆட்டோ (1839.60), ஜூப்லியன்ட் (117.75) - வால்யூம் குறைவாக நடக்கும் ஸ்டாக்குகள் இவை. எனவே, ஹைரிஸ்க் விரும்பாதவர்கள் இவற்றில் வியாபாரத்தைத் தவிர்க்கவும்.</p>
<p class="content">சற்று பாசிட்டிவ் டிரெண்டுக்கு மாறிய ஸ்டாக்குகள்: சின்டெக்ஸ் (32.60), ஹெச்டிஎஃப்சி (770.70), எஸ்எஸ்எல்டீ (189.60), அம்டெக் ஆட்டோ(81.00), அம்டெக் இந்தியா(66.15), இகர்ஷி(96.55), ஸ்பிக் (11.40), டிலிங்க் இந்தியா (27.15), பை இண்ட் (236.10)- வால்யூம் குறைவாக நடக்கும் ஸ்டாக்குகளைத் தவிர்க்கவும். சற்று நெகட்டிவ் டிரெண்டுக்கு மாறிய ஸ்டாக்குகள் : (ஷார்ட் சைடுக்கும் ரிவர்ஸலுக்கும் வாட்ச் செய்யலாம்):-  ஐஎஃப்சிஐ (22.65) - இவை வால்யூம் குறைவாக நடக்கும் ஸ்டாக்குகளில் வியாபாரத்தைத் தவிருங்கள்.</p>
<p class="content"><span style="color: #800080">டேட்டா:</span></p>
<p class="content">வால்யூம் நன்றாக அதிகரித்து டிரேடிங் நடந்த ஷேர்கள் (10 நாள் மூவிங் ஆவரேஜ் அளவீட்டில்: யுனிடெக் (12.65), எஃப்ஆர்எல் (82.50), ஹெச்டிஐஎல் (40.45), பார்தி ஏர்டெல் (305.40), ஐடியா (132.60), டிஎல்எஃப் (145), பவர்கிரிட் (95.25), எஃப்எஸ்எல் (29.05), டாடா எலெக்சி (444.85), ஆர்காம் (121.30), எஸ்பிஐ (1475), சின்டெக்ஸ் (32.60), செயில் (61.30), ஹெச்டிஎஃப்சி (770.70), சிப்லா (373.35), யூனியன் பேங்க் (102.50) - தொடர்ந்து வாட்ச் செய்து லாங் சைடிலும் ஷார்ட் சைடிலும் டிரெண்டிற்கேற்றாற்போல் டிரேடிங் செய்யலாம்.</p>
<p class="content">வால்யூம் நன்றாக குறைந்து டிரேடிங் நடந்த ஷேர்கள்-(10 நாள் மூவிங் ஆவரேஜ் அளவீட்டில்): ஜேபி அசோசியேட் (39.10), ஹிண்டால்கோ (99.90), டாடா ஸ்டீல் (370.80), அப்போலோ டயர் (117.65), ஐடிஎஃப்சி (95.35), ஐஎஃப்சிஐ (22.65), பிஹெச்இஎல் (148.50), ஐபி ரியல் எஸ்டேட் (47.25), பேங்க் ஆஃப் இந்தியா (173.70), ஐடிசி (319.80), அசோக் லேலாண்டு (15.60), ஜேபி பவர் (13.55) -இவற்றை வியாபாரத்திற்கு தவிர்ப்பது நல்லது.</p>
<p class="content">வால்யூமும் விலையும் அதிகரித்து நடந்த ஸ்டாக்குகள்:  டாடா எலெக்ஸி (444.85), அம்டெக் ஆட்டோ (81), அம்டெக் இந்தியா (66.15), அலெம்பிக் லிட் (12.95), இகரிஷி (96.55), யுனிஎன்டர் (21.70) இவை வியாபார எண்ணிக்கையிலும், விலையிலும் நன்கு அதிகரித்த ஷேர்கள். கவனமாகவும் இருக்கவேண்டும். டிரேடர்களிடையே பாப்புலரில்லாத ஸ்டாக்குகள் சில இவற்றில் இருக்கின்றன. எனவே, கவனம் தேவை.</p>
<p class="content">மேற்கண்ட ஸ்டாக்குகளை டிராக் செய்து டிரெண்டை அனுசரித்து லாங் சைடில் வியாபாரம் செய்யவும். வால்யூம் குறைவாக நடக்கும் ஸ்டாக்குகளை மொத்தமாகத் தவிர்க்கவும்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மார்க்கெட் டிராக்கர் (MARKET TRACKER)</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img width="600" height="836" alt="" src="http://cdnw.vikatan.com/nanayam/2014/02/zjexod/images/nav71.jpg"></p>
<p style="text-align: center"><img width="600" height="833" alt="" src="http://cdnw.vikatan.com/nanayam/2014/02/zjexod/images/nav72.jpg"></p>
<p style="text-align: center"><img width="300" height="936" alt="" src="http://cdnw.vikatan.com/nanayam/2014/02/zjexod/images/nav73.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சொந்த வீடு : வண்ணம்  பூசுவோம்! </div>
<div class="subtitle1">கனவு இல்லத்துக்கு கச்சிதமான கைடுலைன்... </div>
<div class="subtitle2">நீரை. மகேந்திரன் </div>
<div class="subtitle3"></div>
<div class="content" style="border-top:1px solid #DDD;">
<p class="content">நமது கனவு வீட்டுக்கு என்ன வகையான டைல்ஸ் போடலாம் எனக் கடந்த வாரம் பார்த்தோம். இந்த வாரம், பெயின்டிங் அடிப்பது பற்றிப் பார்ப்போம்.</p>
<p class="content">வீட்டுக்குக் கம்பீரமான தோற்றத்தைத் தரக்கூடிய சில விஷயங்களில் பெயின்டிங் முக்கியமானது.</p>
<p class="content">நமது வீட்டின் அமைப்புக்கு எந்த வண்ணம் பொருத்தமானது என்கிற ஆலோசனையைப் பெறுவது முக்கியம். சில முன்னணி பெயின்ட் நிறுவனங்கள் இதற்கெனத் தனியாக ஆலோசகர்களை வைத்துள்ளன. அவர்கள் நமது விருப்பத்துக்குரிய வண்ணங்கள், அதுதொடர்பான விவரங்களைத் தந்துதவுவார்கள். தவிர, வீட்டின் அமைப்பைப் புகைப்படம் எடுத்துத் தந்தால் எந்த வண்ணம் அடித்தால் என்ன லுக் கிடைக்கும் என்பதை கம்ப்யூட்டரில் வரைந்துகாட்டுவார்கள். இதற்குத் தனியாகக் கட்டணம் செலுத்த தேவையில்லை என்றாலும், அவர்கள் தயாரித்த பெயின்ட்களை வாங்குவதற்கு வலியுறுத்தலாம். எனவே, தேவையானால் மட்டுமே இந்த வசதியைப் பயன்படுத்தலாம்.</p>
<p class="content">இப்படி இல்லாமல், நம் விருப்பத்துக்கு ஏற்பவும் நம் குடும்ப உறுப்பினர்களின் விருப்பத்துக்கு ஏற்பவும் வண்ணம் அடிக்கலாம். ஆனால், தரமான நிறுவன பெயின்ட்களை வாங்கி அடிப்பது அவசியம். விலை குறைவாக இருக்கிறது என்பதற்காகத் தரம் குறைந்த பெயின்டை வாங்கவேண்டாம். ஏனெனில், நாம் பூசும் பெயின்ட் குறைந்தது மூன்று வருடங்களுக்கு அதேபொலிவோடு இருக்கவேண்டும்.</p>
<p class="content">பெயின்ட்களைப் பொறுத்தவரை, உள்பக்க, வெளிபக்க பெயின்ட்கள் என இருவகை உள்ளது. உள்பக்கச் சுவர்களுக்கு அடர் வண்ணங்கள் பொருத்தமானதாக இருக்காது. அடர் வண்ணம் இல்லாத பெயின்ட்தான் எல்லா நேரங்களிலும் பளிச்சென்று வெளிச்சத்தைப் பிரதிபலிக்கும்.</p>
<p style="text-align: center"><img width="404" height="324" alt="" src="http://cdnw.vikatan.com/nanayam/2014/02/zjexod/images/nav60b.jpg"></p>
<p class="content">நாம் ஏற்கெனவே பட்டிப் பார்த்து ஒரு கோட்டிங் வெள்ளை எமர்ஸன் பெயின்ட் அடித்துள்ளோம். இப்படி ஒரு கோட்டிங் வெள்ளை எமர்ஸன் அடித்தபிறகு நமக்குத் தேவையான வண்ணம் பூசினால் நீண்ட காலத்துக்குத் தாங்கி நிற்கும்.</p>
<p class="content"><img align="right" width="169" height="400" alt="" src="http://cdnw.vikatan.com/nanayam/2014/02/zjexod/images/nav60c.jpg">உள்பக்கச் சுவருக்கு எமர்ஸன் பெயின்ட் போதுமானது. எமர்ஸன் பெயின்ட் விலை அதிகமாகவோ அல்லது குறைவாகவோ இல்லாமல், மீடியமாக இருக்கும். கொஞ்சம் கூடுதலாகச் செலவானாலும் பரவாயில்லை எனில், ஆயில் மிக்ஸ்டு பெயின்ட்களைப் பயன்படுத்தலாம். வெளிப்பக்கச் சுவர்களுக்கு என்றே தனியாக வண்ணங்கள் உள்ளது. சிலர் இதில் அடர் வண்ணங்களை விரும்பலாம். ஆனால், வெளிப்பக்கம் அடர் வண்ணங்களைத் தவிர்க்கலாம் என்பதே பெரும்பாலானவர்களின் எண்ணமாக உள்ளது.</p>
<p class="content">உள்பக்கச் சுவர்களுக்கு வெள்ளை எமர்ஸன் பெயின்டுக்குப் பிறகு நாம் விரும்பிய வண்ணத்தை இரண்டு கோட்டிங் அடிக்கலாம். ஆனால், இப்போதே இரண்டு கோட்டிங்கும் பூச வேண்டாம். முதல் கோட்டிங் அடித்து வைத்துக்கொண்டு, வீடு கிரஹப்பிரவேசம் முடிந்தபிறகு இரண்டாவது கோட்டிங் அடிக்கலாம். ஏனெனில், கிரஹப்பிரவேசத்தின்போது சுவர்கள் மீது அழுக்கு, கறைகள் படியலாம்.</p>
<p class="content">சுவர்களுக்கு பெயின்ட் பூசியபிறகு கதவுகள், ஜன்னல்களைப் பொருத்திவிடலாம். நிலைகள் அளவுக்கேற்ப கதவுகள் ஏற்கெனவே வாங்கி இருப்போம். நாம் முன்பே குறிப்பிட்டிருந்ததைப்போல, கதவில் என்ன வகையான பூட்டு வைக்கப்போகிறோம் என்பது முதற்கொண்டு நமது கவனம் இருக்க வேண்டும். இதேபோல, ஜன்னல்கள் பொருத்துவதையும் முடித்துக் கொள்ளலாம். பாத்ரூம் கதவுகளைப் பொறுத்தவரை, ரெடிமேடு பிவிசி கதவுகள் கிடைக்கிறது. அதை வாங்கிவந்து அப்படியே பொருத்திவிட வேண்டியதுதான். வீட்டுக்குள் இதர நிலைகளை அமைத்திருந்தால் அங்குக் கதவுகள் வேண்டுமா என்பதை முடிவு செய்துகொள்ளலாம்.</p>
<p class="content">இந்த வேலைகள் முடிந்ததும் அவற்றுக்கு எனாமல் பெயின்ட் அடிக்க வேண்டும். எனாமல் பெயின்ட் அடிப்பதன் மூலம் கதவு நிலைகளில், ஜன்னல் கிரில்களில் பளபளப்பு கிடைக்கும். உப்புக்காற்று, ஈரம் போன்றவற்றிலிருந்து பாதுகாப்பும் கிடைக்கும். எனாமல் பெயின்ட் அடித்தபிறகு அதன் மீது ஒரு கோட்டிங் வார்னிஷ் அடித்தால் கூடுதல் பளபளப்பு கிடைக்கும்.</p>
<p style="text-align: center"><img width="564" height="195" alt="" src="http://cdnw.vikatan.com/nanayam/2014/02/zjexod/images/nav60a.jpg"></p>
<p class="content">(கனவை நனவாக்குவோம்)</p>
<p style="text-align: right"><span style="color: #993300">படம்: வீ.சிவக்குமார்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">உனக்கும் மேலே நீ </div>
<div class="subtitle1">நேரம் உங்கள் கையில்!  </div>
<div class="subtitle2">டாக்டர் விஜய் ஆனந்த் ஸ்ரீராம் </div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"><span style="color: #800080">இளைஞர்களே சிந்தியுங்கள், செயல்படுங்கள்! </span></p>
<p class="content">என் பள்ளி ஆசிரியர் ஒருநாள் ஒரு வித்தியாசமான விளையாட்டுப் போட்டிக்கு அழைத்தார். ''என் கையில 86,400 ரூபாய் இருக்கு. இந்தப் பணத்தை உயரமான இடத்துல தூக்கிப் போடுவேன். உங்கள்ல யாருக்கு திறமை இருக்கோ, அவங்க இந்த மொத்த பணத்தையும் (86,400 ரூபாய்) கேட்ச் பண்ணி எடுத்துக்கலாம்'' என்று சொன்னவுடன் எங்களுக்கெல்லாம் ஏக குஷி.</p>
<p class="content">''ஆனால், சில கண்டிஷன்களும் இருக்கு'' என்றவுடன், ''சொல்லுங்க மிஸ், வாட்ஸ் யுவர் கண்டிஷன்?'' என்று அவசர அவசரமாக கேட்டோம்.</p>
<p class="content">''இந்தப் பணத்தை அந்தந்த நாள்லயே செலவு பண்ணிடணும். அடுத்தநாள் மிச்சம் வைச்சி எடுத்துப் போகக் கூடாது. வேஸ்ட்டான செலவுகள் பண்ணக்கூடாது. செலவு பண்ண பணம் வேற ரூபத்துல வரக்கூடாது. யாரு வர்றீங்க?'' என்று அவர் கேட்டபோது, எங்களுக்கு சின்னதாக ஒரு சந்தேகம் வந்தது.  </p>
<p class="content">''மேடம், நீங்க தூக்கிப்போடற அவ்வளவு பணத்தையும் மொத்தமா எப்படி கேட்ச் பிடிக்கமுடியும்? தவிர, அன்னிக்கே செலவு பண்ணனும்னு வேற சொல்றீங்களே! நாங்க பண்ண மாட்டோம்னு தெரிஞ்சுகிட்டுதானே நீங்க இதையெல்லாம் சொல்றீங்க'' என்று கேட்டோம்.</p>
<p class="content">அடுத்து ஆசிரியர் வரிசையாக சில கேள்விகளை கேட்டார்.</p>
<p class="content">''ஒரு நாளைக்கு எத்தனை மணி நேரம்?''</p>
<p class="content">''24 மணி நேரம்''</p>
<p class="content">''ஒரு மணி நேரத்துக்கு எத்தனை நிமிஷம்?''</p>
<p class="content">''60 நிமிடங்கள்''</p>
<p style="text-align: center"><img width="600" height="480" alt="" src="http://cdnw.vikatan.com/nanayam/2014/02/zjexod/images/nav38b.jpg"></p>
<p class="content">''ஒரு நிமிஷத்துக்கு எத்தனை விநாடி?''</p>
<p class="content">''60 விநாடி''</p>
<p class="content">''அப்ப, ஒரு நாளைக்கு எத்தனை விநாடி?''</p>
<p class="content">ஒருவழியாக கூட்டி பெருக்கிப் பார்த்து 86,400 விநாடி என்று சொன்னோம்.</p>
<p class="content">''இப்ப புரியுதா, நான் சொன்ன பணமும், இந்த 86,400 விநாடிகளும் ஒண்ணுதான். இந்த விநாடிகள் எல்லாம் ஒவ்வொரு ரூபாய்க்குச் சமம். இத்தனை நேரத்தையும் ஒண்ணா செலவு பண்ணவும் முடியாது. அடுத்த நாளைக்கு எடுத்துட்டும் போக முடியாது. அந்த விநாடியை செலவு பண்ணிட்டா, திரும்பக் கிடைக்கவும் கிடைக்காது. நேரமும் பணமும் ஒண்ணுதான். அந்த நேரத்தை  வீணடிக்காம புத்திசாலித்தனமா பிரயோஜனமாகச் செலவு செய்தால் நம்முடைய நேரம் நல்லாருக்கும்'' என்று அவர் சொன்னபோதுதான் நேரத்தின் அருமை எங்களுக்கு புரிந்தது.</p>
<p class="content">நேரம் என்பதைத் திரும்பப் பெறமுடியாது. பாதுகாக்கவும் முடியாது. அதுக்கு 'ரீப்ளேஸ்மென்ட்’ கிடையாது. மாற்றி வைக்கவும் முடியாது. போனால் போனதுதான். சுருக்கமா சொல்லவேண்டுமெனில், காலம் என்பது நம் அனைவரின் மூலதனம். இந்த மூலதனத்தைச் சரியாக செலவழித்தால், லாபம் என்கிற வெற்றி நம்மைத் தேடிவரும்.</p>
<p style="text-align: center"><img align="right" width="350" height="464" alt="" src="http://cdnw.vikatan.com/nanayam/2014/02/zjexod/images/nav38a.jpg"></p>
<p class="content">அந்தந்த நேரத்தில் அந்தந்த காரியங்களைச் செய்துமுடித்துவிட்டால், 'என் நேரம் சரியில்லை, என்ன பண்றது? எல்லாம் என் கெட்ட நேரம்... விதி விளையாடுது’ என்ற புலம்பல்களைத் தவிர்க்கலாம். நேரத்தை நாம் சரியாக நிர்வாகம் செய்யவில்லை என்றால் மனஅழுத்தமே ஏற்படும். சரியான நேரத்தில் செய்து முடிக்கப்படுகிற காரியங்களிலிருந்துதான் வெற்றி என்பது தொடங்குகிறது என்பது பலருக்கும் தெரியாத பரம ரகசியம்.</p>
<p class="content">நேரத்தைச் சரியாகச் செலவிடவேண்டுமெனில், நம்முடைய குறிக்கோள்களும் எண்ணங்களும் ஒவ்வொருநாளும் ஒவ்வொரு திசையில் பயணிக்கவேண்டும். இலக்கு எது என்று சரியாகத் தெரிந்துவிட்டால் அதை அடைவதில் எந்தப் பிணக்கும் இருக்காது. தவிர, இந்த நேரத்தில் இதனை முடிக்கவேண்டும் எனில், அந்த நேரத்தில் அதை முடித்தாகவேண்டும்.</p>
<p class="content">நமக்கு வருகிற எண்ணங்கள்தான் செயலாக மாறுகிறது. அந்த நல்ல எண்ணங்களை நேர்முகப்படுத்தினால் நம் நேரத்தை அழகாகப் பயன்படுத்தலாம். 80 வயது சராசரியாக வாழ்கிற மனிதர்கள் வெற்றியின் உச்சத்தை அடைவதற்கு அவர்களுக்குக் கிடைக்கக்கூடிய காலம் 13 வருடங்கள்தான். இந்த 13 வருடங்களில்தான் நம் நாட்டுக்கு பெரிய தலைவர்கள், விஞ்ஞானிகள் மற்றும் பலர் உருவாகி இருக்கிறார்கள்.  </p>
<p class="content">நன்றாக யோசித்துப் பாருங்கள். நம்முடைய 24 மணி நேரம் எப்படிக் கழிகிறது?</p>
<p class="content">தூக்கம்: 8 மணி நேரம். (சிலருக்கு அதையும் தாண்டி)</p>
<p class="content">கல்லூரியோ, அலுவலகமோ:</p>
<p class="content">8 மணி நேரம்</p>
<p class="content">சாப்பிடுவது: 2 மணி நேரம்</p>
<p class="content">அரட்டை அடிப்பது, பயணம் செய்வது: 2 மணி நேரம்</p>
<p class="content">உடல் சுத்தம், குளிப்பது, மற்றக் கடன்கள்: 1 மணி நேரம் கிடைத்ததற்கரிய மூணு மணி நேரத்தை நாம் எப்படிச் செலவிடுகிறோம் என்பதைப் பொறுத்தே நம் வாழ்க்கை அமைகிறது.</p>
<p class="content">நம் நேரத்தை எப்படி திட்டமிட்டுச் செலவழிக்கலாம்?</p>
<p class="content"><img align="left" width="168" height="285" alt="" src="http://cdnw.vikatan.com/nanayam/2014/02/zjexod/images/nav38c.jpg">இன்று எந்த வேலைகளைச் செய்யப்போகிறோம் என்பதை முதலில் பட்டியலிடுங்கள். இதற்கு நீங்கள் ஒதுக்கப்போகிற 15 நிமிடம்தான் உங்களுடைய அன்றைய தினத்தைத் தீர்மானிக்கப்போகிறது என்பதைப் புரிந்துகொள்ளுங்கள். இதை நான்கு பிரிவாக பிரித்துக்கொள்ளலாம்.</p>
<p class="content"><span style="color: #800080"> முக்கியம் மற்றும் சீக்கிரமும்கூட,<br>
 சீக்கிரமில்லை; ஆனால் முக்கியம்<br>
சீக்கிரம்; ஆனால் முக்கியமில்லை,<br>
 சீக்கிரமுமில்லை, முக்கியமில்லை.</span></p>
<p class="content">இப்படி பிரித்துக்கொண்டால், முன்னுரிமை அடிப்படையில் உங்கள் வேலைகளைச் செய்ய முடியும்</p>
<p class="content">நீங்கள் செய்யவேண்டிய வேலையை நீங்களே செய்யுங்கள். அடுத்தவர்களின் தலையில் கட்டாதீர்கள்.</p>
<p class="content">இன்றே செய்யுங்கள். அதை நன்றே செய்யுங்கள். செய்வன திருந்தச் செய்யுங்கள்.</p>
<p class="content">எந்தவொரு வேலையையும் கடைசி நேரத்துக்கு தள்ளிப் போடாதீர்கள்.</p>
<p class="content">கஷ்டமான வேலைகளை முதலில் செய்யத் துவங்காதீர்கள்.</p>
<p class="content">ஒவ்வொரு நாள் இரவும் அன்றைக்கு நீங்கள் திட்டமிட்ட வேலைகள் அனைத்தும் செய்துவிட்டீர்களா, எந்த வேலையை என்ன காரணத்தால் செய்ய முடியாமல் போயிருக்கிறது, மீண்டும் அந்த வேலையை எப்போது, எப்படி செய்து முடிக்கப்போகிறீர்கள் என்பதை முடிவு செய்துவிடுங்கள்.</p>
<p class="content">முடிவாக, எந்த வேலையாக இருந்தாலும் சரி, அதை கஷ்டப்பட்டு செய்யாமல், இஷ்டப்பட்டு செய்யுங்கள்; நிச்சயம் ஜெயிப்பீர்கள்.</p>
<p class="content">(மேலே செல்வோம்)</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பிசினஸ் தந்திரங்கள்! </div>
<div class="subtitle1">சரியும் சந்தையில் சாதித்த ஜரா! </div>
<div class="subtitle2">ஸ்ரீராம், செயல் இயக்குநர், கிரேட் லேக்ஸ் இன்ஸ்டிட்யூட் ஆஃப் மேனேஜ்மென்ட். </div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"><span style="color: #800080">ஸ்ட்ராடஜி 36<br>
கம்பெனிகள் ஜெயித்த கதை </span></p>
<p class="content">ஸ்பெயினைச் சேர்ந்த ஜரா நிறுவனம் இன்றளவும் கடைப்பிடித்துவரும் உத்தி ஃபேஷன். உலகில் அதற்கென்று ஓர் அசைக்க முடியாத இடத்தைக் கொடுத்துள்ளது. நவீன ஃபேஷன் உடைகளில் போட்டியாளர்களிடமிருந்து வித்தியாசப்பட்டு நிற்கும் ஜரா உலகளவில் 2,000-த்துக்கும் மேற்பட்ட நேரடி விற்பனை நிலையங்களை வைத்துள்ளது. சுமார் 2.5 பில்லியன் டாலர் சந்தை மதிப்புகொண்ட இந்த நிறுவனத்துக்கு இந்தியாவிலும் பல கிளைகள் உள்ளன.</p>
<p class="content">ஜராவின் இந்த வெற்றி சாதாரணமானதல்ல. மக்களின் வாழ்க்கைத் தரத்துடன் பின்னிப் பிணைந்தது. இந்த நிறுவனத்துக்கும் போட்டி நிறுவனங்களுக்கும் உள்ள வித்தியாசம் என்ன தெரியுமா?</p>
<p class="content">ஜரா விளம்பரச் செலவினங்களுக்கு அதிகமாகத் தொகை ஒதுக்குவதே கிடையாது. போட்டி நிறுவனங்கள் விளம்பரங்களுக்கு 3-4 சதவிகிதத் தொகையைச் செலவு செய்கிற தெனில், ஜரா வெறும் 0.30 சதவிகிதத் தொகையை மட்டுமே செலவு செய்கிறது.</p>
<p class="content">வாடிக்கையாளர் வருகை, போட்டி நிறுவனங்களைவிடச் ஜராவில் 6 மடங்கு அதிகம். போட்டி நிறுவனங்களில் விற்பனை நிலையங் களுக்கு ஆண்டுக்கு மூன்றுமுறை வருகைதரும் வாடிக்கையாளர்கள், ஜராவில்  ஆண்டுக்கு 17 முறை வருகை தருவதாகப் புள்ளிவிவரங்கள் சொல்கிறது.</p>
<p class="content">எப்படி இது சாத்தியம், ஜரா அப்படி என்ன தொழில் உத்திகளைக் கையாண்டு வாடிக்கையாளர்களைக் கவர்ந்திழுக்கிறது?</p>
<p class="content">ஐரோப்பிய மக்கள், சராசரியான வாழ்வாதாரச் செலவுகளுக்கு எவ்வளவு செலவுச் செய்கிறார்கள் என்கிற புள்ளிவிவரங்களைப் பார்க்கிற போது, உடைகளுக்குச் செய்யும் செலவு விகிதம் ஆண்டுக்கு ஆண்டுக் குறைந்துகொண்டே வருகிறது.</p>
<p style="text-align: center"><img width="500" height="755" alt="" src="http://cdnw.vikatan.com/nanayam/2014/02/zjexod/images/nav64a.jpg"></p>
<p class="content">இந்தச் சூழ்நிலையில் ஆடைத் தயாரிப்பு நிறுவனங்களின் சந்தையும் சரிந்து வருகிறது. இதைச் சரிசெய்வதற்கு என்ன செய்வது என யோசித்த நிறுவனங்கள் ஒவ்வொன்றும் ஒவ்வொரு விதமான முயற்சிகளைச் செய்தன. ஜரா என்ன செய்தது தெரியுமா?</p>
<p class="content">மக்களின் வாங்கும் சக்தி குறைந்து வந்தாலும், அவர்களது தேவையையும் மீறிய விருப்பங்களுக்கு முக்கியத்துவம் தரும் விதமான உத்திகளைக் கையாளத் தொடங்கியது. இதற்காகவே புதுப் புதுப் ஃபேஷன்களைத் தரத் தொடங்கியது.</p>
<p class="content"><img align="left" width="181" height="272" alt="" src="http://cdnw.vikatan.com/nanayam/2014/02/zjexod/images/nav64e.jpg">இதையெல்லாம் மிகக் குறைந்த நாட்களுக்குள் செய்தது ஜரா. போட்டி நிறுவனங்கள் ஒரு ஃபேஷனை சந்தைக்குக் கொண்டுவர ஐந்து முதல் ஏழு மாதங்கள் எடுத்துக் கொண்டன. ஆனால், ஜரா எடுத்துக் கொண்டது இரண்டு மாதம் மட்டுமே! இதனால் ஒரு ஃபேஷன் மாறட்டும் என்று நினைக்கிறவர்கள் ஐந்து மாதம் காத்திருக்காமல் இரண்டு மாதங்களுக்குள் புது ஃபேஷன் துணிகள் வந்தவுடன் அதைநோக்கி வரத் தொடங்கினர்.</p>
<p class="content">இரண்டாவது, இன்வென்டரி சிஸ்டத்தைத் தரம் சார்ந்து யோசிக்கும் ஒன்றாகவும் மாற்றிக்கொண்டது. பிற நிறுவனங்கள் இதை காஸ்ட் கன்ட்ரோல் என்கிற அடிப்படையில் தான் பார்த்தன. ஆனால், ஜரா இதை குவாலிட்டி சிஸ்டமாக மாற்றியது. அதாவது, இன்றைக்கு இவ்வளவுதான் மூலப்பொருள், சந்தைக்கு இவ்வளவு செல்லவேண்டும்.</p>
<p class="content">எனவே, மூலப்பொருளை வீணாக்காமல் எப்படிச் சாமர்த்தியமாகப் பயன்படுத்த வேண்டும் என்று திட்டமிட்டுச் செய்தது.</p>
<p class="content">துணை நிறுவனங்களிடம் வேலைகள் கொடுத்துவாங்கினாலும், டிசைன்களை வடிவமைத்தபின், அதை அப்படியே அவர்களிடம் தந்துவிடாமல், துணிகளை கட்டிங் செய்துதான் தருவார்கள். இதனால் எத்தனை துணிகளை சப்ளை செய்கிறார்களோ, அது அப்படியே வந்துவிடும்.</p>
<p class="content">தவிர, ஒரு விற்பனை நிலையத்தில் ஒரு டிசைனை இரண்டு வாரங்களுக்கு மேல் கையிருப்பு வைத்திருக்கக் கூடாது. இரண்டு வாரங்களுக்குத் தேவையான ஆடைகள் மட்டுமே ஒரு ஸ்டோரில் இருக்கும். அடுத்த 15 நாட்களில் இவற்றை ரீப்ளேஸ் செய்துவிடுவார்கள்.</p>
<p style="text-align: center"><img width="285" height="214" alt="" src="http://cdnw.vikatan.com/nanayam/2014/02/zjexod/images/nav64d.jpg"><img width="209" height="217" alt="" src="http://cdnw.vikatan.com/nanayam/2014/02/zjexod/images/nav64c.jpg"></p>
<p class="content">இதன்மூலம் இதர நிறுவனங் களுக்குக் கிடைத்த நன்மையைவிட ஜராவுக்குக் கிடைத்த நன்மை அதிகம். 15 நாட்களுக்குள் ஒரு ஃபேஷன், சந்தையில் சரியாகப் போகவில்லை எனில், அந்த ஃபேஷன் உடைகள் தயாரிப்பதை உடனடியாக நிறுத்திவிட்டு, அடுத்த ஃபேஷன் முயற்சிகளுக்குப் போய்விட முடியும்.</p>
<p class="content">இந்த வாய்ப்பு பிற நிறுவனங்களுக்குக் கிடையாது. ஒரு மாடல் பிக்-அப் ஆகிறதா என்பதைத் தெரிந்துகொள்ள மட்டுமல்ல, ஃபேஷனை சந்தையில் அறிமுகப்படுத்துவதற்குள் அந்த டிரண்ட் மாறாமல் இருக்க வேண்டுமே என்கிற கவலையும் பிற நிறுவனங்களுக்கு இருக்கும்.</p>
<p class="content"><img align="right" width="170" height="346" alt="" src="http://cdnw.vikatan.com/nanayam/2014/02/zjexod/images/nav64f.jpg">தவிர, கையிருப்பு வைத்துக்கொள்வ திலும் கறாரான நடைமுறைகளைக் கையாண்டது ஜரா. ஒரு விற்பனை நிலையத்தில் 15 சதவிகிதத்துக்குமேல் ஸ்டாக் வைத்துக்கொள்வதில்லை. இதுவே, பிற நிறுவனங்கள் 30% வரை கையிருப்பு வைத்துக்கொள்வதுதான் நடைமுறை.</p>
<p class="content">இடத்தைக் கையாள்வதன் மூலம், மேலும் அதிகமான காட்சிப்படுத்துதல் இடங்களை உருவாக்கிக்கொண்டது. ஜராவைப் பொறுத்தவரை, மதிப்பில்லாத அசெட்களுக்கு முக்கியத்துவம் தருவதே இல்லை.</p>
<p class="content">விலைக் குறைவு, லேட்டஸ்ட் ஃபேஷன் போன்ற உத்திகளைச் சரியாகப் பயன்படுத்தியதால்தான் ஜரா விற்பனை மையங்களில் மக்கள் குவியத் தொடங்கினார்கள்.</p>
<p class="content">அதேசமயம், மக்களில் மனநிலையை அறிந்துகொள்ள ஜரா நேரடியாகவே வாடிக்கையாளர்களையே  சார்ந் திருந்தது. தங்களது விற்பனைப் புள்ளிவிவரங்கள் மற்றும் வாடிக்கையாளர்களிடமிருந்து நேரடியாகக் கேட்கும் கருத்துகள் அடிப்படையில்தான் எந்த முடிவுகளையும் எடுத்தது.</p>
<p class="content">இப்படி ஒவ்வொரு விஷயத்திலும் ஜரா பிற நிறுவனங்களைவிடப் புதிதாக யோசித்தது. சரியும் சந்தையில் வாடிக்கையாளர்களைத் தக்கவைத்துக் கொள்வது எப்படி என்பதை ஜரா நடைமுறையில் செய்துகாட்டியது. ஐரோப்பியச் சந்தையையும் தாண்டி வளரக் காரணம், இதே உத்திகளைப் பயன்படுத்தியதே.</p>
<p class="content">(வியூகம் வகுப்போம்)</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பணம் கொட்டும் தொழில்கள்:  டிசைனர் டைல்ஸ்! </div>
<div class="subtitle1">நீரை.மகேந்திரன் </div>
<div class="subtitle2"></div>
<div class="content" style="border-top:1px solid #DDD;">
<p class="content">வீட்டு வாசலில் சிமென்ட் தரைக்குப் பதிலாகப் பதிக்கப்படும் தரைக்கற்கள்தான் இந்த டிசைனர் டைல்ஸ். ஆனால், வழக்கமான சிமென்ட் தரைக்கற்களாக இல்லாமல், நல்ல வண்ணங்களில், பார்ப்பதற்குப் பிரமாண்டமான தோற்றத்தைத் தரும் தரைக்கல் இது.</p>
<p class="content">இவை, சாதாரணத் தரைக் கற்களைவிட உறுதியானதாகவும், நேர்த்தியானதாகவும், ஒன்றோ டொன்று பொருத்துவதற்கு எளிதான தாகவும் இருக்கும். தவிர, இதன் பளபளப்புத் தன்மையும் தரைக்குக் கூடுதல் அழகைக் கொடுக்கும்.</p>
<p class="content">இந்த வண்ணத் தரைக்கற்களைப் பல பருமன்களில் தயார் செய்யலாம். மெல்லியப் பருமன்கொண்ட தரைகற்களை அதிக நடமாட்டம் இல்லாத பகுதிகளிலும், பருமன் அதிகம்கொண்ட தரைக்கற்களை வாகனங்கள் நிறுத்தும் இடங்களிலும் பயன்படுத்தலாம்.</p>
<p class="content"><span style="color: #800080">மூலப்பொருட்கள்!</span></p>
<p class="content">சிமென்ட், மணல், கிரஷர் மணல், ரசாயன இறுகுக் கலவை, இதனோடு சேர்த்து வாடிக்கையாளர் விரும்பும் வண்ணங்கள். மேற்கண்ட மூலப்பொருட்களைக் கலந்துகொண்டு, இந்தக் கலவையை அச்சில்வைத்துப் பதித்து எடுக்க வேண்டியதுதான். ரசாயன இறுகுக் கலவையைக் கலந்தால்தான் ஒரேநாளில் கற்கள் உறுதியடையும்.</p>
<p style="text-align: center"><img alt="" src="http://cdnw.vikatan.com/nanayam/2014/02/zjexod/images/nav32.jpg"></p>
<p class="content">ஒருநாள் காய்ந்தபிறகு கற்களை எடுத்து மார்க்கெட்டுக்கு அனுப்பிவிடலாம் என்பது இந்தத் தொழிலின் இருக்கும் சிறப்பான விஷயம். ஒருநாளில் 5,000 டைல்ஸ் வரை உற்பத்திச் செய்ய முடியும் என்றாலும், தேவைக்கேற்ப உற்பத்திச் செய்துகொள்வது நல்லது.</p>
<p class="content"><span style="color: #800080">திட்ட அறிக்கை! (ரூ)</span></p>
<p class="content">இடம் :  சொந்தம் அல்லது வாடகை இடம்<br>
மொத்த முதலீடு :    15 லட்சம்<br>
கட்டடம்           :     4 லட்சம்<br>
தண்ணீர் பம்பு<br>
உட்பட இயந்திரங்கள்   :       3 லட்சம்<br>
ரப்பர் அச்சு   :     2 லட்சம்<br>
நடைமுறை மூலதனம்        :     6 லட்சம்</p>
<p class="content">பாரதப் பிரதமரின் வேலைவாய்ப்பு உருவாக்கும் திட்டம் (பிஎம்இஜிபி) மற்றும் நீட்ஸ் திட்டத்தின் கீழ் கடன் உதவிப் பெற முடியும். பொதுத் திட்டத்திலும் இயந்திரங்கள் மற்றும் அச்சுக்குக் கடன் பெறலாம்.</p>
<p class="content">நமது பங்கு 5%   : ரூ.75 ஆயிரம்<br>
மானியம் 25%         :    ரூ.3.75 லட்சம்<br>
வங்கிக் கடன்        :  ரூ.10.50 லட்சம்</p>
<p style="text-align: center"><img alt="" src="http://cdnw.vikatan.com/nanayam/2014/02/zjexod/images/nav32a.jpg"></p>
<p class="content"><span style="color: #800080">திட்ட அனுமானங்கள்:</span></p>
<p class="content">ஒருநாளில் 4,000 - 5,000 கற்கள்வரை உற்பத்திச் செய்யலாம் என்றாலும், நமது தேவைக்கேற்ப தினசரி 800 டைல்ஸ்கள் என்று கணக்கெடுத்துக்கொள்வோம்.</p>
<p class="content">இதன்படி மாதம் 25 வேலை நாட்கள் எனக் கொண்டால் 20,000 தரைக்கற்கள் தயார் செய்ய முடியும்.</p>
<p class="content">இதற்குத் தேவையான மூலப்பொருள் சிமென்ட், மணல், ஜல்லி, கிரஷர் டஸ்ட், பொடி ஜல்லி, பிக்மென்ட், ரசாயன இறுகுக் கலவை. ஒரு தரைக்கல் சாதாரணமாக 250 கிராம் வரை இருக்கும்.</p>
<p class="content">ஒரு கல் தயாரிக்க மூலப்பொருள் செலவு ரூபாய் 28 முதல் 30 வரை ஆகும். நாம் 30 ரூபாய் எனக் கணக்கு எடுத்துக்கொள்வோம்.</p>
<p class="content">ஒரு கல் விற்பனை மூலம் ரூ.38 முதல் 40 கிடைக்கும். சராசரியாக ஒரு கல் ரூ.38 என விற்பனை செய்யலாம்.</p>
<p class="content">மாதம் 20 ஆயிரம் கற்கள் தயாரிக்க ஆகும் மூலப்பொருள் செலவு: ரூ.6,00,000 (30ஜ்20,000= 6,00,000)</p>
<p class="content">மின்சாரம் 12 ஹெச்.பி தேவை. இதற்கு ஆகும் செலவு: ரூ.4,000</p>
<p class="content"><span style="color: #800080">வேலையாட்கள்: (ரூ.)</span></p>
<p class="content">மேற்பார்வையாளர்   :  1X8,000 = 8,000<br>
தொழிலாளர்கள்      :  8X4000 = 32,000<br>
விற்பனையாளர்      :   1X8000 = 8,000<br>
_________<br>
மொத்தம்               :               48,000<br>
_________</p>
<p class="content"><span style="color: #800080">உற்பத்தி</span></p>
<p class="content">மாதம் 20,000 டைல்ஸ்கள் உற்பத்திச் செய்கிறோம் என்றால், விற்பனை வரவு: ரூ.7,60,000 (20,000ஜ்38 = 7,60,000)</p>
<p class="content"><span style="color: #800080">மொத்தச் செலவு: (ரூ)</span></p>
<p class="content">மூலப்பொருட்கள்   :        6,00,000<br>
மின்சாரம்     :           4,000<br>
சம்பளம்           :          48,000<br>
கடன் வட்டி :          11,000<br>
கடன் தவணை (60 மாதம்) :           17,500<br>
இயந்திரப் பராமரிப்பு   :            5,000<br>
விற்பனைச் செலவு     :          10,000<br>
மேலாண்மைச் செலவு     :        10,000<br>
தேய்மானம் 15%     :      6,250<br>
அச்சு மாற்றம்       :      2,000<br>
மொத்தம்         :    7,13,750<br>
மொத்த வருமானம்   :   7,60,000<br>
மொத்தச் செலவு :   7,13,750<br>
_________<br>
லாபம்                   :    46,250<br>
_________</p>
<p style="text-align: right"><span style="color: #800080">படங்கள்: தே.தீட்ஷித்</span></p>
<p class="content"> </p>
<p class="content"><span style="color: #800080">(திட்ட விவரங்கள் உதவி: ராமசாமி தேசாய், திட்ட மேலாளர், தொழில்முனைவோர் சுயவேலை மேம்பாட்டு நிறுவனம், பாரதிதாசன் பல்கலைக்கழகம், திருச்சிராப்பள்ளி)</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வீட்டுக் கடன்... வங்கி மாற முடியுமா? </div>
<div class="subtitle1"></div>
<div class="content" style="border-top:1px solid #DDD;">
<p style="text-align: right"><span style="color: #800080">கேள்வி - பதில் </span></p>
<p class="content"><span style="color: #993300">?தனியார் வங்கியில் ரூ.10 லட்சம் வீட்டுக் கடனை 10.75% வட்டியில் 20 வருடத்துக்கு  வாங்கியுள்ளேன். இஎம்ஐ-யாக மாதம் ரூ.10,800 கடந்த 18 மாதங்களாகச் செலுத்தி வருகிறேன். இதைவிடக் குறைவான வட்டி விகிதத்திaல் சில வங்கிகளில் வீட்டுக் கடன் கிடைக்கிறது. கடனை வேறு வங்கிக்கு மாற்றிக்கொள்ளலாமா? </span></p>
<p style="text-align: right"><span style="color: #800080">சிவகாமி, திருச்சி. ஏ.கஜேந்திரன், சொத்து ஆலோசகர். </span></p>
<p class="content">''வீட்டுக் கடனுக்கான வட்டி விகிதம் என்பது வங்கிக்கு வங்கி வித்தியாசப்படும். மேலும், 18 மாதங்கள் மட்டும்தான் இஎம்ஐ செலுத்தியுள்ளதாகத் தெரிவித்துள்ளீர்கள். இதில் அதிகபட்சம் அசல் தொகையில் 50 ஆயிரம் ரூபாய் மட்டும்தான் அடைத் திருப்பீர்கள். மீதமுள்ள தொகையை நீங்கள் தாராளமாக வேறு வங்கிக்கு மாற்றிக்கொள்ளலாம். இதில் முக்கியமாக கவனிக்கவேண்டியது, வட்டி விகிதம் எப்படி உள்ளது என்பதுதான்.</p>
<p class="content">அதாவது, நீங்கள் மாறுபடும் வட்டி விகிதத்தில் கடன் வாங்கியிருந்தால் கடனை வேறு வங்கிக்கு மாற்றிக் கொள்ளலாம். அதேசமயம், நிலையான வட்டி விகிதம் எனில் கடனை முன்கூட்டியே அடைப்பதற்கு அபராத கட்டணம் கட்டவேண்டியிருக்கும். அதேபோல, வேறு வங்கிக்கு வீட்டுக் கடனை மாற்றும்போது செயல்பாட்டுக் கட்டணம், வீட்டை மதிப்பீடு செய்வதற்குக் கட்டணம், பத்திரப்பதிவு எனப் பல செலவுகள் இருக்கும். இதையெல்லாம் கவனத்தில்கொள்வது முக்கியம். இந்தச் செலவுத் தொகையைப் பார்க்கும்போது வட்டி விகிதம் குறைவாக இருந்தால் நீண்டகாலத்தில் லாபமாக இருக்கும்.'</p>
<p style="text-align: center"><img width="600" height="281" alt="" src="http://cdnw.vikatan.com/nanayam/2014/02/zjexod/images/nav51d.jpg"></p>
<p class="content"><span style="color: #993300">?ஹெச்டிஎஃப்சி டாப் 200 ஃபண்டில் கடந்த மூன்று வருடமாக மாதம் 2 ஆயிரம் ரூபாய் முதலீடு செய்து வருகிறேன். இன்னும் 5 வருடத்துக்குப் பிறகுதான் இந்தத் தொகை எனக்குத் தேவைப்படும். அதுவரை தொடர்ந்து இந்த ஃபண்டிலே முதலீடு செய்யலாமா அல்லது வேறு ஃபண்டில் முதலீடு செய்யலாமா? </span></p>
<p style="text-align: right"><span style="color: #800080">கோபால், கோவை. ஏ.பி.வாசுதேவன், நிதி ஆலோசகர். </span></p>
<p class="content">''ஹெச்டிஎஃப்சி டாப் 200 ஃபண்டு கடந்த ஐந்து வருடமாக எதிர்பார்த்த வருமானத்தைத் தரவில்லை. இதற்குக் காரணம், அந்த ஃபண்டின் போர்ட்ஃபோலியோவில் பொதுத்துறை வங்கிகளின் பங்குகள் இடம் பெற்றிருப்பதே. இந்தப் பங்குகள் எதிர்பார்த்த வருமானத்தைத் தரவில்லை. ஆனால், தற்போது அந்த ஃபண்டின் போர்ட்ஃபோலியோவை முற்றிலுமாக மாற்றியமைத்திருக்கிறார்கள். இதன் விளைவாக இனிவரும் காலங்களில் இந்த ஃபண்டு நல்ல வருமானம் தருவதற்கான வாய்ப்புள்ளது. மேலும், எஸ்ஐபி முறைதான் முதலீட்டுக்கு சிறந்த வழியாக இருக்கும். இப்படி முதலீடு செய்யும்போது சராசரியாக அதிக யூனிட்கள் கிடைக்க வாய்ப்புள்ளது. அந்தவகையில் உங்கள் எஸ்ஐபி-யைத் தொடரலாம்.''</p>
<p style="text-align: center"><img width="500" height="367" alt="" src="http://cdnw.vikatan.com/nanayam/2014/02/zjexod/images/nav51b.jpg"></p>
<p class="content"><span style="color: #993300">?டேர்ம் இன்ஷூரன்ஸ் பாலிசிக்கான பிரீமியத்தை மாதாமாதம் செலுத்த முடியுமா? </span></p>
<p style="text-align: right"><span style="color: #800080">கர்ணன், சத்தியமங்கலம். பலராமன், இன்ஷூரன்ஸ் ஆலோசகர். </span></p>
<p class="content">''ஆன்லைன் தவிர்த்து நேரடியாக எடுக்கும் டேர்ம் இன்ஷூரன்ஸ் திட்டத்தில் மாதாமாதம் பிரீமியம் செலுத்த முடியும். இப்படி மாதந்தோறும் பிரீமியம் செலுத்தும்போது கூடுதல் பிரீமியம் செலுத்தவேண்டியிருக்கும். நெட்பேங்கிங், இசிஎஸ் மூலமாகவும் பிரீமியம் செலுத்தலாம். ஆன்லைனில் இந்த வசதி இல்லை.''  </p>
<p class="content"><span style="color: #993300">?மாதம் 18 ஆயிரம் சம்பளம் வாங்கும் நான் இந்த வருடம் திருமணம் செய்யத் திட்டமிட்டிருக்கிறேன். என்னால் மாதமொன்றுக்கு 3,000 ரூபாய் வரை சேமிக்க முடியும். என் ஒய்வுக் காலம் மற்றும் குழந்தைகளின் தேவைகளை நிறைவேற்றும் வகையிலான முதலீட்டுத் திட்டங்களைச் சொல்லவும்.   </span></p>
<p style="text-align: right"><span style="color: #800080">வீரமணி, வேளச்சேரி. எம்.வெங்கடேஸ்வரன், நிதி ஆலோகர். </span></p>
<p class="content">''உங்கள் முதலீட்டை ஈக்விட்டி மற்றும் கடன் சார்ந்த திட்டங்களில் சமமாகப் பிரித்து முதலீடு செய்வது நல்லது. அதாவது, தேசிய ஓய்வூதியத் திட்டத்தில் மாதம் 1,000 ரூபாய் முதலீடு செய்யலாம். இதில் நிர்வாகக் கட்டணம் என்பது குறைவாக இருக்கும். பணத்தை 60 வயதுக்குப் பிறகுதான் எடுக்க முடியும். இந்த முதலீட்டை ஓய்வுக்காலத் தேவைகளுக்குப் பயன்படுத்திக் கொள்ளலாம்.</p>
<p class="content">தேசிய சேமிப்புப் பத்திரம் (10 வருடம்) திட்டத்தில் மாதம் 1,000 ரூபாய் முதலீடுச் செய்யலாம். இதற்கு 8.85 சதவிகிதம் வட்டிக் கிடைக்கும். இந்த வருமானம் குறைவதற்கு வாய்ப்பு இல்லை. இந்தத் திட்டத்திலும் பத்து வருடம் கழித்துதான் முதலீட்டை வெளியே எடுக்க முடியும். இந்தக் காலகட்டத்தில் பணம் தேவைப்பட்டாலும் கடன் வாங்கிக்கொள்ளலாம்.</p>
<p style="text-align: center"><img width="600" height="168" alt="" src="http://cdnw.vikatan.com/nanayam/2014/02/zjexod/images/nav51a.jpg"></p>
<p class="content">டைவர்சிஃபைட் ஈக்விட்டி மியூச்சுவல் ஃபண்டுகளில் மாதம் 1,000 ரூபாய் முதலீடு செய்யலாம். நீண்டகாலத்தில் ஈக்விட்டி சார்ந்த திட்டங்கள் 15 சத விகிதத்துக்குமேல் வருமானத்தைத் தந்துள்ளன. ஐடிஎஃப்சி ஸ்டெர்லிங் ஈக்விட்டி ஃபண்டு, ஆக்ஸிஸ் மிட் கேப் ஃபண்டு, ஃப்ராங்க்ளின் இந்தியா ஸ்மாலர் கம்பெனி ஃபண்டு ஆகிய ஃபண்டுகளில் முதலீடு செய்யலாம்.''</p>
<p class="content"><span style="color: #993300">?நானும், என் மனைவியும் சேர்ந்து 15 லட்சம் ரூபாய் வீட்டுக் கடன் வாங்கினோம். வீடு கட்ட இந்தத் <img align="left" width="219" height="429" alt="" src="http://cdnw.vikatan.com/nanayam/2014/02/zjexod/images/nav51c.jpg">தொகை சற்று குறைவாக இருந்ததால், அதே நிறுவனத்திடம் கூடுதலாக இன்னுமொரு 4 லட்சம் ரூபாய் வீட்டுக் கடனை வாங்கினேன். இந்த இரண்டு கடனும் தனித்தனிக் கடன்களான உள்ளது. இந்தத் தொகைக்கு எப்படி வரிவிலக்குப் பெறுவது? </span></p>
<p style="text-align: right"><span style="color: #800080">சிவசுப்ரமணியம்,வேலூர். வி.பி.மணவாளன், ஆடிட்டர். </span></p>
<p class="content">''கணவன், மனைவி இருவரின் பெயரிலும் வீடு இருப்பதால் கடனுக்கு இருவருமே வரிச் சலுகைப் பெற முடியும். இரண்டுமே வீட்டுக் கடனாக எடுத்துக்கொள்வதில் சிக்கல் இல்லை. வட்டித் தொகைக்கு வருமான வரிப் பிரிவு 24-ல் கீழ் இருவரும் ஓராண்டில் தலா 1,50,000 ரூபாய் சலுகைப் பெறலாம். அதேபோல திரும்பச் செலுத்தும் அசல் தொகையிலும் கணவன், மனைவி இருவரும் சமமாகப் பிரித்து வருமான வரிப் பிரிவு 80சி-யின் கீழ் வரிச் சலுகை பெறலாம். இரண்டு கணக்குக்கும் சேர்த்து வட்டி, அசல் செலுத்தியதுக்கான ஆதாரங்களைப் பெறுவது அவசியம்.''</p>
<p class="content"><span style="color: #993300">?எனக்கு 5 வயதில் பெண் குழந்தையும், 3 வயதில் ஆண் குழந்தையும் இருக்கின்றனர். இவர்களின் எதிர்காலத்துக்காக (படிப்பு, திருமணம்) சேமிக்க விரும்புகிறேன். என்னால் மாதம் 5 ஆயிரம் ரூபாய் முதலீடு செய்ய முடியும். என் தேவைகளைப் பூர்த்திச் செய்யும் வகையில் முதலீட்டுத் திட்டத்தைக் கூறவும். </span></p>
<p style="text-align: right"><span style="color: #800080">அருண், காஞ்சிபுரம். வி.டி.அரசன், நிதி ஆலோசகர். </span></p>
<p class="content">''ஹெச்டிஎஃப்சி சில்ட்ரன்ஸ் கிஃப்ட் ஃபண்டு - இன்வெஸ்மென்ட் பிளானில் முதலீடு செய்யலாம். இது சிறந்த ஃபேலன்ஸ்டு ஃபண்டு. இதில் உங்களது மகளின் பெயரில் 3 ஆயிரம் ரூபாயும், மகனின் பெயரில் 2 ஆயிரம் ரூபாயும் எஸ்ஐபி முறையில் முதலீடு செய்யலாம். இந்தத் திட்டத்தில் இலவசமாக 10 லட்சம் ரூபாய்க்கு விபத்து காப்பீடு இன்ஷூரன்ஸ் கிடைக்கும்.''</p>
<p style="text-align: right"><span style="color: #800000">படங்கள்: எஸ்.பி.ஜெர்ரி ரினால்டு விமல்</span></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
