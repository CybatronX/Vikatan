	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav04a.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பிரதமர் மோடிக்கு ஒரு வேண்டுகோள்! </div>
<div class="subtitle1"></div>
<div class="content" style="border-top:1px solid #DDD;">
<p style="text-align: right"><span style="color: #800080">ஹலோ வாசகர்களே..! </span></p>
<p class="content"><img alt="" align="left" width="120" height="149" src="http://www.vikatan.com/nanayam/2014/05/yjyyjq/images/nav05b.jpg">இந்திய தேர்தல் வரலாற்றில், ஏறக்குறைய முப்பது ஆண்டுகளுக்குப்பின், தனிப் பெரும்பான்மையோடு ஜெயித்து ஆட்சி அமைக்கும் பெருமையைப் பெற உள்ளது பாரதிய ஜனதா கட்சி.</p>
<p class="content">1984-ல் ராஜீவ்காந்தி தலைமையில் காங்கிரஸ் கட்சி மிகப் பெரிய வெற்றி கண்டது. அதன்பிறகு இப்போது பாரதிய ஜனதா கட்சிதான் 272 இடங்களுக்கு மேல் வெற்றி வாகை சூடும் நிலையில் உள்ளது. வாஜ்பாய் தலைமையில் பாரதிய ஜனதா தேர்தலை எதிர்கொண்டபோதுகூட இப்படி ஒரு வெற்றியை அந்தக் கட்சி கண்டதில்லை.</p>
<p class="content">இந்த மாபெரும் வெற்றிக்கு காரணம், நரேந்திர மோடி என்பதைச் சொல்லவேண்டியதே இல்லை. மோடியின் இந்த வெற்றிக்கு அடிப்படையாக அமைந்தது, இந்தியா முழுக்க உள்ள சாதாரண மனிதனின் ஒரே ஒரு எதிர்பார்ப்புதான்.</p>
<p class="content">'காங்கிரஸின் கடந்த ஐந்தாண்டு கால ஆட்சியில் ஊழல், பொருளாதார வளர்ச்சியின்மை, விலைவாசி ஏற்றம், வேலைவாய்ப்பின்மை எனப் பல பிரச்னைகள். மேலும், தொழில் வளர்ச்சி பெரிய சரிவில் சிக்கியது. இனி, மோடி இதை மாற்றட்டும்’ என்கிற எதிர்பார்ப்பில்தான் பெருவாரியான மக்கள் அவருக்கு வாக்களித்திருக்கிறார்கள்.</p>
<p class="content">'குஜராத் மாடல்’ என்கிற உதாரணத்தை உருவாக்கி, அதை இந்தியா முழுவதுக்கும் உரைகல்லாக மாற்றிக் காட்டிய மோடி, இனி இந்தியா முழுக்க சிறப்பானதொரு வளர்ச்சி காண வைப்பதன் மூலம் 'இந்தியா மாடல்’ என்கிற உண்மையை உலகுக்கு உணர்த்த வேண்டும். இந்த 'இந்தியா மாடல்’, சீனா மாடல்’ என்கிற கருத்தையே தூக்கிச் சாப்பிடுகிற மாதிரி இருக்க வேண்டும். அப்போதுதான் இந்தியா ஒரு வல்லரசாக மாற முடியும்.</p>
<p style="text-align: center"><img alt="" width="600" height="438" src="http://www.vikatan.com/nanayam/2014/05/yjyyjq/images/nav05a.jpg"></p>
<p class="content">இதற்கு அடிப்படைத் தேவையாக இருப்பது ஊழலற்ற அரசாங்கம். மக்கள் நலனில் அக்கறைகாட்டும் அரசாங்கம் அமைந்துவிட்டாலே போதும், தனிப்பட்ட மனிதனின் வாழ்க்கைத் தரமும் உயர்ந்துவிடும்.</p>
<p class="content">இதுநாள்வரை நாட்டின் வளர்ச்சியில் கடைப்பிடித்து வந்த கட்டுப்பெட்டித்தனமான நடைமுறைகளை பாரதூரமாக மாற்றுவதன் மூலமே இதையெல்லாம் மோடி செய்துகாட்ட முடியும்.  </p>
<p class="content">மக்கள் தங்களது அபிலாஷையை தெளிவாக எடுத்துச் சொல்லிவிட்டார்கள். மக்களின் இந்த அபிலாஷைகளை இனி மோடி எப்படி நிறைவேற்றப் போகிறார் என்பதுதான் முக்கியமான விஷயம்.</p>
<p class="content">அடுத்துவரும் ஐந்து ஆண்டு கால ஆட்சியில் அவர் எப்படி செயல்படப் போகிறார் என்பதைப் பொறுத்தே மோடியின் எதிர்காலம் மட்டுமல்ல, நாட்டின் எதிர்காலமும் இருக்கிறது!</p>
<p style="text-align: right"><span style="color: #993300">- ஆசிரியர். </span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தேர்தல் முடிவு... சென்செக்ஸின் அடுத்த இலக்கு 30000... </div>
<div class="subtitle1">சி.சரவணன் </div>
<div class="subtitle2"></div>
<div class="content" style="border-top:1px solid #DDD;">
<p class="content"><img alt="" align="right" width="190" height="500" src="http://www.vikatan.com/nanayam/2014/05/yjyyjq/images/nav06c.jpg">பாரதிய ஜனதா தலைமையிலான கூட்டணி எதிர்பார்த்தது போலவே மத்தியில் அமோக வெற்றி பெற்றிருக்கிறது. பாரதிய ஜனதா கட்சிக்கு மட்டுமே தனிப் பெரும்பான்மைக்கும் (272 இடங்கள்) அதிகமான இடங்கள் கிடைக்கும் நிலை உள்ளது.  கடந்த 1984-ம் ஆண்டுக்குபிறகு, அதாவது முப்பது  ஆண்டுகளுக்கு பிறகு இப்போதுதான் தனியரு கட்சிக்கு அறுதிப் பெரும்பான்மை கிடைக்க வாய்ப்புள்ளது.</p>
<p class="content">16-ம் தேதி அன்று காலையிலேயே தேர்தல் முடிவுகள் பாரதிய ஜனதாவுக்கு சாதகமாக வரத் தொடங்கியதும், சென்செக்ஸ் 1000 புள்ளிகளைத் தாண்டியும், நிஃப்டி புள்ளிகள் 275-ம் அதிகரித்தன. சென்செக்ஸ் 25300-க்கும், நிஃப்டி 7600-க்கும் எகிறின. இந்த ஏற்றத்தை பங்குச் சந்தை டிரேடர்கள் உற்சாகத்தில் கொண்டாடினர். ஆனால், இந்த ஏற்றம் சந்தை முடியும் தருவாயில் முதலீட்டாளர்கள் லாபம் எடுக்கத் தொடங்கியதால் நிலைக்கவில்லை. இந்த நிலையில் இனி சந்தை ஏற்றம் தொடருமா என மும்பையை சேர்ந்த பங்குச் சந்தை நிபுணர் ஏ.கே பிரபாகரிடம் கேட்டோம்.</p>
<p class="content">''புதிய அரசு, வளர்ச்சிக்கான திட்டங்களை வேகமாக நிறைவேற்றும். அந்தவகையில் பொதுத்துறை நிறுவனங்கள், பொதுத்துறை வங்கிகள் நல்ல வளர்ச்சிக் காணும். கூடவே உள்கட்டமைப்பு, சிமென்ட், கட்டுமானப் பொருட்கள், கேப்பிட்டல் கூட்ஸ் போன்ற துறை நிறுவனங்களும் சிறப்பான வளர்ச்சி பெறும் என்று எதிர்பார்க்கலாம்'' என்றார் ஏ.கே.பிரபாகர். சந்தையின் போக்கு எப்படி இருக்கும் என்பதையும் அவர் விளக்கி சொன்னார்.</p>
<p class="content">''சென்செக்ஸ் குறுகிய கால இலக்காக இன்னும் இரண்டு, மூன்று  மாதங்களில் 29000 - 30000-ஆக இருக்கும்.</p>
<p class="content">அடுத்து முக்கியமாக கவனிக்க வேண்டியது, புதிய அரசின் பட்ஜெட்தான். அதில் என்னென்ன வரிச் சலுகைகள் அளிக்கப்படுகிறது, எந்த வரிகள் குறைக்கப்படுகிறது என்பதைப் பொறுத்து பங்குச் சந்தையின் அடுத்தகட்ட ஏற்றம் இருக்கும். குறிப்பாக, பாரதிய ஜனதா கொடுத்த தேர்தல் வாக்குறுதிகளை எந்த அளவுக்கு நிறைவேற்றுகிறது என்பதை ஒட்டியே சந்தையின் ஏற்றம் இருக்கும்.</p>
<p class="content">அதேநேரத்தில் சர்வதேச சந்தைகள் பலவீனமாக இருந்தாலும், இந்திய சந்தை ஏறுவதற்கான வாய்ப்பு அதிகமாகவே இருக்கிறது. தற்போதைய நிலையில், ஐடிஎஃப்சி, மஹிந்திரா அண்ட் மஹிந்திரா, ஐசிஐசிஐ பேங்க், எல் அண்ட் டி, பிஹெச்இஎல், ராம்கோ சிமன்ட்ஸ், அம்புஜா சிமன்ட்ஸ், ஐஎல்எஃப்எஸ் டிரான்ஸ்போர்ட், ஐஆர்பி இன்ஃப்ரா, அதானி போர்ட், செயில், டாடா ஸ்டீல் போன்ற நிறுவனப் பங்குகள் கணிசமாக விலை ஏற வாய்ப்புகள் இருக்கின்றன'' என்றார்.</p>
<p style="text-align: center"><img alt="" width="500" height="297" src="http://www.vikatan.com/nanayam/2014/05/yjyyjq/images/nav06b.jpg"></p>
<p class="content">பிர்லா மியூச்சுவல் ஃபண்ட் நிறுவனத்தின் தலைமை செயல் அதிகாரி ஏ.பாலசுப்பிரமணியத்துடன் பேசினோம். ''பாரதிய ஜனதா தலைமையில் வலிமையான மத்திய அரசு அமைந்திருப்பதால், இந்திய பங்குச் சந்தை மற்றும் மியூச்சுவல் ஃபண்ட் துறை அடுத்த ஐந்தாண்டுகளுக்கு மிக நன்றாகவே இருக்கும். இன்ஃப்ராஸ்ட்ரக்சர், குறிப்பாக, பவர் துறை மேம்படும். நரேந்திர மோடி தலைமையில் ஆட்சி அமைவதால் அரசு நிர்வாகம் மேம்படும். லஞ்ச ஊழல் குறையும். அதிகாரிகள் பொறுப்பாக நடந்துக்கொள்வார்கள் என்பதால் அனைத்து துறைகளிலும் முன்னேற்றம் ஏற்படும். இரண்டு ஆண்டு காலத்தில் தொழில் துறை 7 - 8% வளர்ச்சி காண வாய்ப்பு இருக்கிறது. நாட்டின் மொத்த உள்நாட்டு உற்பத்தி (ஜிடிபி) 7 சதவிகிதமாக வளர்ச்சி காணும்.</p>
<p class="content">இந்தியாவுக்கு அமெரிக்கா உள்ளிட்ட வெளிநாடுகளின் ஆதரவு அதிகரிக்கும். சூப்பர் பவர் என்கிற இந்தியாவின் கனவு நனவாகப் போகிறது. இனிதான் உலக நாடுகளுக்கு இந்தியாவின் உண்மையான வலிமை என்ன என்பது தெரியப்போகிறது.</p>
<p style="text-align: center"><img alt="" width="350" height="209" src="http://www.vikatan.com/nanayam/2014/05/yjyyjq/images/nav06a.jpg"></p>
<p class="content">கடனுக்கான வட்டி விகிதம் உடனடியாக குறையும் என எதிர்பார்க்க முடியாது. அதற்கு எப்படியும் குறைந்தது 12 - 18 மாதங்கள் ஆகும். அடுத்த ஐந்தாண்டு காலத்தில் இந்திய பங்குச் சந்தை சராசரியாக 18 - 20% ஆண்டு வருமானம் கொடுக்கும் என எதிர்பார்க்கலாம்'' என்றார்.  </p>
<p class="content">மொத்தத்தில், நம் நாட்டில் கேள்விக்குறியாக இருந்த பொருளாதார வளர்ச்சி இனி வேகமெடுக்கும் என நம்பலாம். 2008 பங்குச் சந்தை சரிவுக்குப்பின் சந்தை பக்கம் எட்டி பார்க்காத முதலீட்டாளர்கள்  இனியும் பங்குச் சந்தையிலிருந்து ஒதுங்கி நிற்காமல், நல்ல பங்குகளை கொஞ்சம்</p>
<p class="content">கொஞ்சமாக வாங்கிப் போட்டால் அடுத்தகட்ட வளர்ச்சியில் பயன் அடையலாம் என்பதில் சந்தேகமில்லை!</p>
<hr>
<p style="text-align: center"><span style="color: #800080">எந்த பங்குகள் வாங்கலாம்? </span></p>
<p class="content">நரேந்திர மோடி பிரதமராகி இருப்பதால் குஜராத்தைச் சேர்ந்த நிறுவனங்களின் செயல்பாடு மேம்படும் என எதிர்பார்க்கப்படுகிறது.</p>
<p class="content">ஐசிஐசிஐ பேங்க், ஆக்ஸிஸ் பேங்க், எஸ்பிஐ, எல் அண்ட் டி, மாருதி, ரிலையன்ஸ் இண்டஸ்ட்ரீஸ் போன்ற நிறுவனப் பங்குகளை பல புரோக்கிங் கம்பெனிகள் பரிந்துரை செய்துள்ளன.</p>
<p class="content">இனி எந்தெந்த புரோக்கிங் நிறுவனம் என்னென்ன பங்குகளை பரிந்துரைக்கிறது என்று பார்ப்போம்.</p>
<p class="content"><span style="color: #993300">சிஎல்எஸ்ஏ:</span> ஐசிஐசிஐ பேங்க், ஆக்ஸிஸ் பேங்க், எஸ்பிஐ, எல் அண்ட் டி</p>
<p class="content"><span style="color: #993300">மாக்கியுர்: </span> எல் அண்ட் டி, எஸ்பிஐ, ஆக்ஸிஸ் பேங்க், ஐஆர்பி, அதானி போர்ட்ஸ்</p>
<p class="content"><span style="color: #993300">ஆக்ஸிஸ் கேப்பிட்டல்: </span> மாருதி, ஐசிஐசிஐ பேங்க், எஸ்பிஐ, ஹெச்.டி.எஃப்.சி, எல் அண்ட் டி, கோல் இந்தியா, சேச கோவா, ஆர்.இ.சி, பவர் ஃபைனான்ஸ் கார்ப்பரேஷன், ஸ்ரீராம் டிரான்ஸ்போர்ட், ஜேஎஸ்டபிள்யூ எனர்ஜி, பஜாஜ் ஃபைனான்ஸ், எய்ஷர், மதர்சன் சுமி, எல்ஐசி ஹவுஸிங் ஃபைனான்ஸ், அபான் ஆஃப்ஷோர், அதானி பவர், ஜிஎம்ஆர் இன்ஃப்ரா, ஜிவிகே பவர், ஐடியா செல்லுலார்.</p>
<hr>
<p style="text-align: center"><span style="color: #800080">குறுகிய காலத்தில் சந்தை ரேஞ்ச் பவுண்டில் இருக்கும்..! </span></p>
<p class="content"> <span style="color: #808000">திபென் ஷா, ஹெட் - பிரைவேட் கிளைன்ட் குரூப் ரிசர்ச்,<br>
கோட்டக் செக்யூரிட்டீஸ்</span></p>
<p class="content"><img border="2" hspace="5" alt="" vspace="5" align="left" width="120" height="146" src="http://www.vikatan.com/nanayam/2014/05/yjyyjq/images/nav06d.jpg">''பொருளாதாரம் மற்றும் பங்குச் சந்தைகள் சிறப்பாக செயல்பட மத்தியில் ஸ்திரமான ஆட்சி அமைவது அவசியம். அது இப்போது ஏற்பட்டிருக்கிறது. இன்ஃப்ராஸ்ட்ரக்சர் துறையில் பப்ளிக் மற்றும் பிரைவேட் முதலீடு அதிகரிக்கும் என்று எதிர்பார்க்கிறோம். சிறந்த நிர்வாகம், தேவையில்லாத மானியங்களை கட்டுப்படுத்துவது மூலம் நிதி ஆண்டு பற்றாக்குறை குறைப்பு, புதிய வருமான வரி விதிப்பு, புதிய சரக்கு சேவைகள் வரி விதிப்பு, மத்திய மாநில அரசு உறவுகளில் மேம்பாடு, பணவீக்க விகிதம் குறைய நடவடிக்கை எடுக்கப்படும் என எதிர்பார்க்கிறோம். இந்த நடவடிக்கைகள் மூலம் நீண்ட காலத்தில் பங்குச் சந்தைகள் லாபம் தருவதாக இருக்கும். ஆனால், குறுகிய காலத்தில் இந்திய பங்குச் சந்தையின் செயல்பாடுகள் ஏற்ற இறக்கத்தில்தான் இருக்கும். இதற்கான காரணமாக பிராஃபிட் புக்கிங் இருக்கும்.''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">முதலீட்டாளர் பாதுகாப்பு நிதி... முறையாகப் பயன்படுத்தப்படுகிறதா? </div>
<div class="subtitle1">சி.சரவணன் </div>
<div class="subtitle2"></div>
<div class="content" style="border-top:1px solid #DDD;">
<p class="content">பங்குச் சந்தை முதலீட்டை அதிகரிக்க வேண்டும், புதிய முதலீட்டாளர்களைப் பாதுகாப்பாகச் சந்தைக்கு அழைத்து வரவேண்டும்... இதுமாதிரியான உயர்ந்த நோக்கங்களோடு பங்குச் சந்தைகள், முதலீட்டாளர் பாதுகாப்பு நிதியை (இன்வெஸ்டர் புரொட்டக்ஷன் ஃபண்ட்) ஏற்படுத்தியது செபி. ஆனால், இந்த நிதி முறையாகப் பயன்படுத்தப்படுகிறதா, இதன்மூலம் பங்குச் சந்தைக்குப் புதிய முதலீட்டாளர்கள் அதிக எண்ணிக்கையில் வந்திருக் கிறார்களா என்றால் மிகப் பெரிய கேள்விக்குறிதான்.</p>
<p class="content">பங்குச் சந்தையில் முதலீடு செய்யும் மற்றும் வர்த்தகம் செய்யும் முதலீட்டாளர்களுக்கு பங்குத் தரகர்கள் செய்யும் தவறுகளால் ஏதாவது நஷ்டம் ஏற்பட்டால் இழப்பீடு கொடுக்க இந்த நிதி உருவாக்கப்பட்டது. மேலும், இந்த நிதி மூலம் பங்குச் சந்தை முதலீட்டாளர்களுக்கு விழிப்பு உணர்வு கூட்டம் இந்தியா முழுக்க நடத்த வேண்டும் என்பதும் முக்கிய நோக்கங்களில் ஒன்று.</p>
<p class="content"><span style="color: #800080">  முதலீட்டாளர் நிதி! </span></p>
<p class="content">பங்குச் சந்தையில் முதலீடு மற்றும் வர்த்தகம் மேற்கொள்ளும் முதலீட்டாளர்களிடமிருந்து அவர்கள் முதலீடு மற்றும் வர்த்தக அளவுக்கேற்ப குறிப்பிட்ட தொகை வசூலிக்கப்பட்டு, இந்த நிதி உருவாக்கப்படுகிறது. இதேபோல், முதலீட்டாளர் களின் டீமேட் கணக்குகளைப் பராமரித்துவரும் என்.எஸ். டி.எல், சி.டி.எஸ்.எல் போன்றவை, அவற்றுக்கு முதலீட்டாளர்களிடமிருந்து வரும் கட்டணத்திலிருந்து இந்த முதலீட்டாளர் பாதுகாப்பு நிதியை உருவாக்குகின்றன. மத்திய அரசின் நிறுவன விவகாரத் துறையின் கீழ் முதலீட்டாளர் விழிப்பு உணர்வு மற்றும் பாதுகாப்பு நிதி (ஐ.இ.பி.எஃப்.) இருக்கிறது.</p>
<p style="text-align: center"><img alt="" width="500" height="644" src="http://www.vikatan.com/nanayam/2014/05/yjyyjq/images/nav28c.jpg"></p>
<p class="content">இதுவும் முதலீட்டாளர் களுக்கு விழிப்பு உணர்வு ஏற்படுத்தப் பயன்படுத்தப் படுகிறது. இந்த நிதி முதலீட்டாளர்களின் முகவரி மாற்றத்தால் கோரப்படாமல் கிடக்கும் டிவிடெண்ட் தொகை, முதலீட்டாளர் இறந்துவிட்ட நிலையில் கோரப்படாமல் கிடக்கும் டிவிடெண்ட் தொகை போன்றவை மூலம் உருவாகிறது.</p>
<p class="content">செபி, பங்குச் சந்தைகள், என்.எஸ்.டி.எல்., சி.டி.எஸ்.எல்., ஐ.இ.பி.எஃப் வசம் இருக்கும் முதலீட்டாளர் பாதுகாப்பு நிதி எந்த அளவுக்குப் பயனுள்ளதாகப் பயன்படுத்தப் படுகிறது எனக் களமிறங்கி ஆராய்ந்தோம். நமக்குக் கிடைத் ததோ அதிர்ச்சி தகவல்கள்தான்.</p>
<p class="content"><span style="color: #800080">அசத்தும் ஆயிரம் கோடி! </span></p>
<p class="content">இன்றைய தேதியில் முதலீட்டாளர் பாதுகாப்பு நிதியின் கீழ் செபி மற்றும் பங்குச் சந்தைகளிடம் சுமார் 1,435 கோடி ரூபாய் இருக்கிறது. பொதுவாக, வங்கி ஃபிக்ஸட் டெபாசிட்டுக்கு 9.5 முதல் 10% வட்டி கிடைக்கும்.</p>
<p class="content">இந்த நிதியை மொத்தமாக முதலீடு செய்து அதற்கு 9% வட்டி கிடைக்கிறது என்றாலும்கூட, ஆண்டுக்கு வட்டியாக மட்டும் சுமார் 130 கோடி கிடைக்கும். அதாவது, ஒரு மாதத்துக்கு சுமாராக 10 கோடி ரூபாய், ஒரு வாரத்துக்கு 2.5 கோடி, நாள் ஒன்றுக்கு 35 லட்சம் ரூபாய் கிடைக்கும். இதனை இந்தியாவின் நான்கு பகுதிகளுக்குப் பிரித்துச் செலவிட்டால், தென்னிந்தியாவுக்கு 9 லட்சம் ரூபாய் கிடைக்கும். இதில் தமிழ்நாட்டின் பங்காக நாள் ஒன்றுக்கு 2 லட்சம் ரூபாய் கிடைக்கும்.</p>
<p class="content">இந்தத் தொகையைக் கொண்டு தமிழ்நாட்டில் தினசரி ஒரு முதலீட்டாளர் விழிப்பு உணர்வு கூட்டத்தைச் சாதாரணமாக நடத்த முடியும். ஆனால், அப்படியா நடக்கிறது? தமிழகம் முழுக்க ஓராண்டில் ஏறக்குறைய 50 முதலீட்டாளர் விழிப்பு உணர்வு கூட்டங்கள்கூட நடப்பதில்லை.</p>
<p style="text-align: center"><img alt="" width="313" height="260" src="http://www.vikatan.com/nanayam/2014/05/yjyyjq/images/nav28b.jpg"></p>
<p class="content"><span style="color: #800080">நட்சத்திர ஹோட்டலில் கூட்டம்! </span></p>
<p class="content">கடந்த ஆண்டு சென்னையில் ஐந்து நட்சத்திர ஹோட்டல் ஒன்றில் முதலீட்டாளர் விழிப்பு உணர்வு கூட்டம் நடத்தப் பட்டது. இதில் மும்பையிலிருந்து சந்தை நிபுணர்கள் விமானத்தில் பறந்து வந்து பேசிவிட்டுப் போனார்கள். மொத்தம் 300 பேர் கூட்டத்தில் கலந்து கொண்டார்கள். இவர்களில் சுமார் 250 பேர் பங்குச் சந்தை புரோக்கர்கள் மற்றும் மியூச்சுவல் ஃபண்ட் ஏஜென்ட்கள். சல்லடை போட்டுத் தேடிப் பார்த்தால், உண்மையான முதலீட்டாளர்கள் 50 பேர் இருந்திருக்கிறார்கள். இந்தக் கூட்டத்துக்கான மொத்த செலவு 10 லட்சம் ரூபாய் என்கிறார்கள். அப்படி என்றால், ஒருவருக்கு சுமார் 3,330 ரூபாய் செலவிடப் பட்டிருக்கிறது.</p>
<p class="content">இந்த முதலீட்டாளர்கள் கூட்டத்தை ஒரு கல்லூரி ஆடிட்டோரியத்திலோ அல்லது ஒரு ஏ.சி வசதி உள்ள கல்யாண மண்டபத்திலோ நடத்தியிருந்தால் அதிகபட்சம் 2 லட்சம் ரூபாய் செலவாகி இருக்கும். 10 லட்சம் ரூபாயைக் கொண்டு ஐந்து கூட்டங்கள் நடத்தி, குறைந்தது 1,500 முதலீட்டாளர்களுக்கு விழிப்பு உணர்வு ஏற்படுத்தி இருக்க முடியும். முதலீட்டாளர்களுக்கு ஐந்து நட்சத்திர ஹோட்டல் சாப்பாடு போடவேண்டும் என்கிற அவசியமில்லை. அவர்களுக்கு டீ, பிஸ்கட் கொடுத்தால்கூட போதும். எந்த முதலீட்டாளரும் சாப்பாட்டுக்கு என்று கூட்டத்துக்கு வருவதில்லை.</p>
<p class="content">சில ஊர்களில் இந்த விழிப்பு உணர்வு கூட்டங்கள் பங்குச் சந்தை நடக்கும் நேரத்தில்கூட நடத்தப்படுகிறது. ஓர் ஊரில் முதலீட்டாளர் விழிப்பு உணர்வு கூட்டம் வெள்ளிக்கிழமை காலை 10 மணிக்கே நடத்த, மிகச் சில முதலீட்டாளர்களே வந்திருந்தார்களாம். கடைசியில் கூட்டத்துக்கு எண்ணிக்கை காட்ட வேண்டும் என்பதற்காக தெரிந்த, தெரியாதவர்களை யெல்லாம் அழைத்து உட்கார வைத்து, சாப்பாடுபோட்டு அனுப்பினார்களாம்!  </p>
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav28a.jpg"></p>
<p class="content"><span style="color: #800080">சிக்கல்களுக்குத் தீர்வில்லை! </span></p>
<p class="content">இதுபோன்று நடக்கும் முதலீட்டாளர்கள் விழிப்பு உணர்வு கூட்டத்தில், முதலீட்டாளர்களின் பிரச்னை களுக்கு பெரும்பாலும் தீர்வு சொல்லப்படுவதில்லை. எந்த கேள்வியைக் கேட்டாலும் இந்தப் பிரச்னை எங்கள் துறையைச் சார்ந்ததில்லை என்பதே பதிலாக இருக்கிறது.</p>
<p class="content">கடந்த ஆண்டு சென்னையின் ஐந்து நட்சத்திர ஹோட்டலில் நடந்த செபியின் பங்குச் சந்தை விழிப்பு உணர்வு கூட்டத்தில் மூத்த குடிமகன் ஒருவர், ''இப்போதெல்லாம் பேலன்ஸ்ஷீட் வீட்டுக்கு அனுப்பப்படுவதில்லை. அது இருந்தால்தானே நிறுவனத்தைப் பற்றி நன்கு அறிந்துகொள்ள முடியும்'' எனக் கூட்டத்துக்குத் தலைமை தாங்கிய அதிகாரியிடம் கேட்டார். அதற்கு அவர், ''இந்தப் பிரச்னைக்கு நாங்கள் பதில் சொல்ல முடியாது. இது நிறுவன விவகாரத் துறையைச் சார்ந்தது'' என்று சொல்லி தப்பித்துக்கொண்டார். இதுபோன்ற சூழலை இனியாவது தவிர்த்தால்தான் முதலீட்டாளர்களின் நம்பிக்கை அதிகரிக்கும்.</p>
<p class="content">நிபுணர்கள் மும்பை, டெல்லியில் இருந்து வருவதால், ''இப்போது நேரமில்லை. விமானத்துக்கு நேரமாகிறது' என்று கூட்ட அரங்கைவிட்டு வேகமாக வெளியேறி விடுகிறார்கள். இதைத் தவிர்க்க உள்ளூர் நிபுணர்களை அழைத்து வரலாம். அப்படி செய்யும்போது முதலீட்டாளர்களின் கேள்விகளுக்கு முழுமையாகப் பதிலளிக்க முடியும் என்பதோடு, போக்குவரத்துக் கட்டணம், தங்கும் விடுதி கட்டணம் போன்றவை கணிசமாக மிச்சமாகும். இதைக்கொண்டு வேறு கூட்டங்கள் நடத்த முடியும்.</p>
<p class="content">பங்குச் சந்தை முதலீட்டாளர் களுக்கு ஒளிவுமறைவற்ற முறையில் முதலீடு மற்றும் வர்த்தகத்தை அளிக்கவேண்டும் என்று சொல்லும் செபி மற்றும் பங்குச் சந்தைகள், இந்த முதலீட்டாளர் பாதுகாப்பு நிதியை வெளிப்படையாகக் காட்டாமல் இருக்கின்றன.</p>
<p class="content"><span style="color: #800080">என்னதான் தீர்வு? </span></p>
<p class="content">தற்போது நடக்கும் விழிப்பு உணர்வு கூட்டங்களுக்கு அதிகம் செலவு செய்யப்படுகிறது. ஆனால், அதிக எண்ணிக்கையில் முதலீட்டாளர்கள் வருவதில்லை என்பதால், பெரிதாகப் பயன் எதுவும் இல்லை.</p>
<p class="content">இந்த நிலை மாறி, பிராந்திய மொழியில் பேசும் நிபுணர்களைக்கொண்டு, கல்லூரி  ஆடிட்டோரியங்களில் அல்லது நடுத்தர ஹோட்டல்களில் கூட்டம் நடத்தினால் அதிகம்பேர் பயனடைவார்கள். முதலீட்டாளர்களிடமிருந்து திரட்டப்படும் இந்த நிதி சரியான பலனை தருகிறதா என்பதைக் கண்காணிக்க தனி ஓர் அமைப்பை உருவாக்குவது அவசியம்.</p>
<p class="content">இனியாவது கைவசம் இருக்கும் முதலீட்டாளர் பாதுகாப்பு நிதியை பங்குச் சந்தை அமைப்புகள் பிரயோஜனமாகப் பயன்படுத்துகிறதா, பார்ப்போம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜி.ஆர்.டி. - ஐம்பது ஆண்டுகளாகத் தொடரும் பாரம்பரியம்! </div>
<div class="subtitle1">இரா.ரூபாவதி படங்கள்: எம்.உசேன், சொ.பாலசுப்ரமணியன்.</div>
<div class="subtitle2"></div>
<div class="content" style="border-top:1px solid #DDD;">
<p class="content">500 சதுர அடி பரப்பளவில் ஆரம்பித்து, இன்று 25 கிளைகளுடன் வெற்றிகரமாகத் தனது 50-வது வருடத்தில் கால்வைத்துள்ளது ஜி.ஆர். தங்கமாளிகை நகைக் கடை. இந்த வளர்ச்சியை அந்த நிறுவனம் இப்போது குதூகலமாகக் கொண்டாடி வருகிறது. இந்தச் சமயத்தில், ஜி.ஆர்.டி நிறுவனம் கடந்த 50 ஆண்டுகளாகக் கண்டுவந்த வளர்ச்சியை நம்முடன் பகிர்ந்துகொண்டனர் இந்த நிறுவனத்தின் நிர்வாக இயக்குநர்களான ஜி.ஆர்.அனந்தபத்மநாபனும்,  ஜி.ஆர்.ராதாகிருஷ்ணனும். முதலில் பேச ஆரம்பித்தார் ஜி.ஆர்.ராதாகிருஷ்ணன்.</p>
<p class="content">''1964-ம் ஆண்டு எங்கள் தந்தை ஜி.ராஜேந்திரனால் ஆரம்பிக்கப்பட்டது இந்த நிறுவனம். அவருடைய தந்தை  இளம்வயதிலே இறந்துவிட்டதால், தாய்மாமன் வீட்டில் தங்கிப் படித்தார். படிக்கும் காலத்தில் நேரம் கிடைக்கும்போதெல்லாம் மாமா கடையில் வேலை பார்த்துதான் படிப்பு செலவுகளைச் சமாளித்தார். சென்னை பச்சையப்பன் கல்லூரியில் படித்து முடித்தவுடனே எம்.சி.சி வங்கியில் வேலைக்குச் சேர்ந்தார். அதன்பின் அவரது மாமாவின் உதவியுடன் கடை ஆரம்பித்தார்.</p>
<p class="content">அதன்பிறகு கொஞ்சம் கொஞ்சமாக முன்னேறி அடுத்தடுத்த கிளைகளைத் துவங்க ஆரம்பித்தோம். சென்னைக்கு அடுத்தபடியாக எங்கள் முதல் கிளையைத் திருப்பதியில் ஆரம்பித்தோம். வெளிமாநிலங்களில் புதிய கிளை ஆரம்பிக்கும்போது அந்த ஊர் மக்களின் டிசைன், கலாசாரம், பாரம்பரியம், விருப்பம் ஆகியவற்றைத் தெரிந்துகொண்டுதான் கிளை ஆரம்பிப்போம். இதற்கு மட்டுமே  ஓராண்டுகாலம் செலவழிப்போம்'' என்றவர், 'சென்னையில் ஒவ்வொரு பகுதிக்கும் தனித்தனியாக கிளை தொடங்குவதற்கான காரணத்தையும் எடுத்துச் சொன்னார்.</p>
<p style="text-align: center"><img alt="" width="580" height="312" src="http://www.vikatan.com/nanayam/2014/05/yjyyjq/images/nav32b.jpg"></p>
<p class="content">''இன்றைய சூழ்நிலையில் கணவன், மனைவி இருவரும் வேலைக்குச் செல்கிறார்கள்.  இதனால் அவர்களுக்குக் குறைவான நேரமே கிடைக்கிறது. சென்னை போன்ற பெரிய நகரங்களில் ஓர் இடத்திலிருந்து இன்னொரு இடத்துக்குப் போய் தங்கநகை வாங்க சிரமப்படுகிறார்கள். தங்கம் வாங்கவேண்டும் என நினைத்தவுடனே வாங்குவதற்கான சூழ்நிலையை உருவாக்கவே சென்னையின் பல பகுதிகளிலும் நாங்கள் கிளைகளைத் திறந்தோம். இதனால் மெயின் கடைகளின் வியாபாரத்தில் எந்தவிதமான பாதிப்பும் இல்லை.</p>
<p class="content">ஏனெனில், சின்னச் சின்ன நகைகள் வாங்க அருகிலுள்ள எங்கள் கடைக்கு செல்வார்கள். திருமணம் போன்ற முக்கிய நிகழ்ச்சிகளுக்கு நகை வாங்க மெயின் கடைகளுக்கு வந்துவிடுவார்கள்'' என்று விளக்கம் அளித்தார் ஜி.ஆர்.ராதாகிருஷ்ணன்.</p>
<p class="content">''பிற தங்கநகைக் கடை களுடனான போட்டியை எப்படி சமாளிக்கிறீர்கள்?'' என  ஜி.ஆர்.அனந்தபத்மநாபனிடம்  கேட்டோம்.</p>
<p class="content">''போட்டி இல்லாமல் தொழிலை சிறப்பாக நடத்த முடியாது. நாங்கள் இந்த அளவு வளர்ந்ததற்கு இந்தப் போட்டியும் ஒரு காரணம். மேலும், தரம், டிசைன் ஆகியவற்றில் நாங்கள் எப்போதுமே சமரசம் செய்துகொள்வதில்லை.</p>
<p style="text-align: center"><img alt="" width="500" height="269" src="http://www.vikatan.com/nanayam/2014/05/yjyyjq/images/nav32a.jpg"></p>
<p class="content">தவிர, தங்க நகைகள் விற்பனை செய்வது மட்டும் எங்களுடைய தொழில் இல்லை. நாங்கள் ஹோட்டல் தொழிலும் செய்து வருகிறோம். ஹோட்டல் பிசினஸில் வாடிக்கையாளரின் அனைத்துத் தேவைகளுக்கும் முதலாளி போகத் தேவையில்லை. வேலையாட்கள் மட்டுமே அனைத்து வேலை களையும் கவனித்துக்கொள்வார்கள்.</p>
<p class="content">அதேபோல, நகைக் கடையையும் மாற்ற முடியுமா என யோசித்தோம். இப்போது அதை வெற்றிகரமாகச் செய்து முடித்துவிட்டோம். இப்படி கார்ப்பரேட் தரத்துக்கு நகைக் கடைகளை மாற்றும்போது விற்பனை பணியாளர்களுக்குக்  குறைந்தபட்சம் ஆறுமாத காலம் பயிற்சி தருகிறோம். இதனால் அனைத்துக் கடைகளிலும் வாடிக்கையாளர்களுக்கு ஒரேமாதிரியான சேவை கிடைக் கிறது'' என்றவர், ஜி.ஆர்.டி.யின் வித்தியாசமான விளம்பரங்கள் உள்பட பல விஷயங்களைப் பேசினார்.</p>
<p class="content">''எங்களது அனைத்து விளம்பரங்களும் ஒரு 'தீம்’-ஐ ஒட்டியே இருக்கும். அதாவது, திருமணம், வைரம், வெள்ளி, குழந்தைகளுக்கான நகைகள் என விதவிதமாக விளம்பரங்களை உருவாக்குகிறோம். இதற்கு  மக்களிடம் நல்ல வரவேற்பு இருக்கிறது.</p>
<p class="content">எங்கள் கடைக்கு வரும் பெண்கள் தற்போது எந்தவிதமான உடை அணிகிறார்கள், அவர்களின் அன்றாட வேலை என்ன என்பதை வைத்தே தங்க நகை டிசைன் களையும், எடை குறைவான நகை களையும் செய்கிறோம்.</p>
<p class="content">தங்க நகைகளைச் செய்வதற்கு ஒவ்வொரு ஊரிலும் திறமை யானவர்கள் இருக்கிறார்கள். இவர்கள் ஓர் ஊரில் இருந்து இன்னொரு ஊருக்கு வரமாட்டார்கள். எனவே, நாங்கள் அந்த ஊரிலே நகைகளைத் தயாரிக்கிறோம். இதில் விருப்பம் உள்ளவர்களுக்குப் பயிற்சி தருகிறோம்'' என்றார்.</p>
<p class="content">ஜி.ஆர்.டி-ன் 50 ஆண்டுகால வரலாறு, உண்மையிலேயே அற்புதமான வரலாறுதான்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஷேர்லக் - புதிய உச்சத்தைக் கண்ட சந்தை! </div>
<div class="subtitle1"></div>
<div class="content" style="border-top:1px solid #DDD;">
<p class="content">'இந்தியா வென்றது; நல்ல நாட்கள் எதிர்நோக்கி இருக்கிறது!’ - தேர்தல் முடிவுக்குப்பின் மோடி ட்விட் செய்திருந்த குறுஞ்செய்தியை வாசித்தபடி நம் கேபினுக்குள் நுழைந்தார் ஷேர்லக். ''பா.ஜ.க இத்தனை பெரிய வெற்றி கண்டிருப்பதை மக்கள் மட்டுமல்ல, தொழில் துறை வட்டாரத்தைச் சேர்ந்தவர்களும் மன மகிழ்ச்சியோடு கொண்டாடிக் கொண்டிருக்கிறார்கள்'' என்றார் ஷேர்லக்.</p>
<p class="content">''தேர்தல் முடிவுகளைத் தொடர்ந்து சந்தையில் அரசல்புரசலாக விஷயங்களை எடுத்துச் சொல்லுங்கள்'' என்றோம். தொண்டையை செருமியபடி நம் கேள்விக்கு பதில் சொல்ல ஆரம்பித்தார்.</p>
<p class="content">''தேர்தல் முடிவு காரணமாக மத்தியில் நிலையான மற்றும் வலிமையான ஆட்சி அமைந்திருப்பதால், மும்பை பங்குச் சந்தையின் சென்செக்ஸ் 1,480 புள்ளிகள் அதிகரித்து 25,385 வரை சென்றது. இதுவே, நிஃப்டி 502 புள்ளிகள் அதிகரித்து 7,625 வரை சென்றது. மதியத்துக்குமேல் எஃப்.எம்.சி.ஜி, ஐ.டி, ஹெல்த்கேர் பங்குகளில் பெருமளவில் பிராஃபிட் புக்கிங் நடந்ததால் சந்தை சரிந்தது.</p>
<p class="content">சந்தையின் ஏற்றத்தில் வங்கிப் பங்குகள் முக்கிய இடத்தைப் பிடித்துள்ளன. எஸ்.பி.ஐ., ஆக்ஸிஸ் பேங்க், ஐ.சி.ஐ.சி.ஐ பேங்க், ஹெச்.டி.எஃப்.சி. பேங்க், பஞ்சாப் நேஷனல் பேங்க், கனரா வங்கி, ஆந்திரா வங்கி பங்குகளின் விலை கணிசமாக உயர்ந்தன. அடுத்து, இன்ஃப்ரா துறையைச் சேர்ந்த ராம்கோ இண்டஸ்ட்ரீஸ், ஆர்.இ.சி, அதானி என்டர்பிரைசஸ், பவர் ஃபைனான்ஸ், சேச ஸ்டெர்லைட் போன்ற பங்குகள் விலை ஏறி இருக்கின்றன.  </p>
<p style="text-align: center"><img alt="" width="500" height="492" src="http://www.vikatan.com/nanayam/2014/05/yjyyjq/images/nav09a.jpg"></p>
<p class="content">அதேநேரத்தில், மணப்புரம் ஃபைனான்ஸ் (20%) பங்கின் விலை மிக அதிகமாக இறங்கி இருக்கிறது. பங்குச் சந்தை நன்றாக செயல்பட ஆரம்பிக்கும்போது தங்கத்துக்கான தேவை குறையும். அப்போது தங்கத்தை சார்ந்திருக்கும் நிறுவனங்களின் செயல்பாடு மந்தமாகும் என்கிற கணிப்பில் மணப்புரம் ஃபைனான்ஸ், முத்தூட் ஃபைனான்ஸ், டைட்டன் போன்ற நிறுவனப் பங்குகள் இறக்கம் கண்டிருக்கின்றன.</p>
<p class="content">மோடி வந்தால் நன்கு விலை ஏறும் என்று சொல்லப்பட்ட அதானி என்டர்பிரைசஸ் பங்கு விலை 6 சதவிகிதத்துக்குமேல் உயர்ந்தது.</p>
<p class="content">மோடியின் வருகையால், இந்திய பொருளாதாரம் மேன்மேலும் வளர்ச்சியடையும் என்கிற எண்ணம் பரவலாக நிலவி வருகிறது. இதையடுத்து இந்திய ரூபாயின் மதிப்பு 58.62 வரை அதிகரித்தது.</p>
<p class="content">தேர்தல் முடிவுகளுக்கு ஏற்ப பங்குச் சந்தையில் பெரும் பணக்காரர்கள் மற்றும் எஃப்.ஐ.ஐ.கள் எப்படி முதலீடு செய்கிறார்கள் என்பதைக் கண்காணிக்க செபி சிறப்பு குழு ஒன்றை அமைத்திருப்பதாகத் தகவல். செபி அலுவலகத்தில் உருவாக்கப்பட்டிருக்கும் ஸ்பெஷல் கன்ட்ரோல் ரூமிலிருந்து இந்தக் குழு, இந்த மாதம் 23-ம் தேதி வரை நடக்கிற பெரிய டிரான்ஸாக்ஷன்களை கண்கொத்திப் பாம்பாக கவனிக்க இருக்கிறது. தேர்தல் முடிவை தங்களுக்கு சாதகமாக பயன்படுத்திக்கொண்டு ஒரு குழுவினரோ அல்லது தனிப்பட்ட நபர்களோ சந்தையை செயற்கையாக ஏற்றினால் அவர்களை கண்டுபிடித்து நடவடிக்கை எடுக்கவே செபியின் இந்தக் கண்காணிப்பு குழு அமைக்கப்பட்டிருப்பதாகத் தகவல்..  </p>
<p class="content">பங்குச் சந்தையில் ஒரேநாளில் ரூ.2,000 கோடி முதலீடு செய்துள்ள புதுடெல்லியைச் சேர்ந்த சந்தோஷ் குமார் கூர்க் என்பவருக்கு செபி நோட்டீஸ் அனுப்பி இருக்கிறது. இதுவரைக்கும் இவர் பங்குச் சந்தையில் இவ்வளவு அதிகமான தொகையை முதலீடு செய்யவில்லை. இப்போது திடீரென இத்தனை கோடிகளை முதலீடு செய்வதற்கு என்ன காரணம் என செபி விளக்கம் கேட்டிருக்கிறது.  </p>
<p class="content">இந்திய பங்குச் சந்தையில் தனிநபர்களின் பங்களிப்பு என்பது இன்னும் ஒற்றை இலக்கத்தில் தான் இருந்து வருகிறது. அமெரிக்காவில் இது 42%, சீனாவில் 14% என இருக்கிறது. இந்தியாவில் இது வெறும் 8 சதவிகிதமாகவே உள்ளது. இதை அதிகரிக்க செபி அமைப்பு விரும்புகிறது. அதற்காக அது ராஜீவ் காந்தி ஈக்விட்டி சேவிங்ஸ் ஸ்கீம், இ.எல்.எஸ்.எஸ் முதலீட்டுக்கு அளிக்கப்படும் வரிச் சலுகையை அதிகரிக்க மத்திய நிதி அமைச்சகத்துக்கு கோரிக்கை வைத்திருக்கிறது. புதிய அரசு அமைக்கப்பட்டதும் இந்தக் கோரிக்கையை வற்புறுத்தவும் செபி திட்டமிட்டுள்ளது.</p>
<p class="content">பங்குச் சந்தை குறியீடுகள் புதிய உச்சத்தைத் தொட்டிருக்கின்றன. சந்தையின் ஏற்றத்துடன் பல பங்குகள் வேகமாக விலை ஏறி இருக்கின்றன. அந்தவகையில் பல பங்குகளின் விலை மிகவும் அதிகமாக ஏறி, அதிக விலையில் இருக்கின்றன. பாரத் ஹெவி எலெக்ட்ரிக்கல், சீமென்ஸ், ஏபிபி இந்தியா, ஹிண்டால்கோ உள்ளிட்ட பங்குகளில் முதலீடு செய்பவர்கள் மிகவும் எச்சரிக்கையுடன் செயல்பட வேண்டும் என அனலிஸ்ட்கள் எச்சரிக்கை விடுத்திருக்கிறார்கள்.</p>
<p class="content">இனிமேலும் சிறு முதலீட்டாளர்கள் பங்குச் சந்தையிலிருந்து ஒதுங்கி நிற்கக் கூடாது. இனி இந்தியாவின் வளர்ச்சி பிரமாதமாக இருக்கும்.  எப்போதெல்லாம் நமக்கு பணம் கிடைக்கிறதோ, அதில் ஒருபகுதியை நல்ல பங்குகளை வாங்கி முதலீடு செய்யலாம். 2004-க்குப் பிறகு இப்போது இன்னொரு பொன்னான வாய்ப்பு பங்குச் சந்தை முதலீட்டாளர்களுக்குக் கிடைத்திருக்கிறது. இனியும் சந்தை மீது நம்பிக்கை இழக்காமல், அதில் பங்கு பெறுவதே நல்லது'' என்று சொல்லிவிட்டு, நடையைக் கட்டினார் ஷேர்லக்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மறைமுக வரி: உங்கள் வருமானத்தில் எவ்வளவு? </div>
<div class="subtitle1">ச.ஸ்ரீராம் படங்கள்: ஜெ.வேங்கடராஜ், மாடல்: சாய்பிரபு.</div>
<div class="subtitle2"></div>
<div class="content" style="border-top:1px solid #DDD;">
<p class="content">உங்கள் வருமானத்துக்கேற்ப ஆண்டுகொருமுறை நீங்கள் வரி செலுத்திக்கொண்டு இருப்பீர்கள். இது நேரடி வரி என்பதால், நீங்கள் எவ்வளவு வரி கட்டுகிறீர்கள் என்பது உங்களுக்கு தெளிவாகவே தெரியும்.</p>
<p class="content">ஆனால், நேரடி வரியைப் போல, மறைமுக வரி என்கிற வரியையும் நாம் தினம் தினமும் கட்டி வருகிறோம். இந்த வரியை எவ்வளவு கட்டுகிறோம் என்பது நமக்கே தெரியாது.</p>
<p class="content">காரணம், காலையில் நாம் பல்துலக்க உபயோகிக்கும் பேஸ்ட் தொடங்கி இரவு ஹோட்டலில் சாப்பிடும் உணவு வரை எல்லாவற்றுக்குமே நாம் இந்த வரி செலுத்துகிறோம். ஒவ்வொரு பொருளை வாங்கும்போதும் நாம்  எவ்வளவு வரி செலுத்துகிறோம், அது வருமானத்தில் எவ்வளவு தொகையை ஆக்கிரமிக்கிறது என்பது குறித்து பி.எஸ்.ஆர். ஏ.என்.டி. கம்பெனியின் சார்ட்டர்டு அக்கவுன்டன்ட் ஆர்.வெங்கடேசன் விரிவாகக் கூறினார்.</p>
<p class="content">''வரி என்பது பொதுவாக இரண்டு வகைப்படும். ஒன்று, நேரடி வரி. இதில் நாம் ஆண்டு முழுவதும் எவ்வளவு சம்பாதிக்கிறோமோ, அதில் வரி வரம்புக்குமேல் உள்ள வருமானத்துக்குச் செலுத்தும் வரியாகும். அதாவது, நாம் சம்பாதிக்கும் தொகையில் வரிவிலக்குக்கான காரணிகளான இன்ஷூரன்ஸ் பிரீமியம், வீட்டுக் கடன் அசல், வட்டி மற்றும் சில குறிப்பிட்ட முதலீடுகள் போன்றவை போக மீதமுள்ள தொகைக்கு அரசு நிர்ணயித்துள்ள வரியை நாம் செலுத்துவது.</p>
<p style="text-align: center"><img alt="" width="600" height="429" src="http://www.vikatan.com/nanayam/2014/05/yjyyjq/images/nav56a.jpg"></p>
<p class="content">இது நேரடி வரி என்பதால், ஒவ்வொருவரும் இந்த வரியை எவ்வளவுக்குக் கட்டுகிறார்கள் என்பது தெளிவாகவே தெரியும்.  </p>
<p class="content">ஆனால், மறைமுக வரி என்று ஒரு வரியும் இருக்கிறது. அரசு நிர்ணயித்துள்ள  வருமான வரி வரம்புக்குள் நாம் இருந்தாலும், இல்லாவிட்டாலும் நம்மிடமிருந்து மறைமுகமாக வசூலிக்கப்படும் வரிதான் இது. நாம் வாங்கும் பொருட்கள், ஹோட்டலில் சாப்பிடும் உணவு என்று தொடங்கி அன்றாடம் வாங்கும் அனைத்து பொருட் களுக்கும் இந்த மறைமுக வரி இருக்கிறது.</p>
<p class="content">ஒருவர் மாதம் 30,000 ரூபாய் சம்பாதிக்கிறார் என வைத்துக்கொண்டால், அதற்கு வரி என்ற பெயரில் மட்டும்  எவ்வளவு செலவு செய்கிறார் என்பதைக் கொஞ்சம் விரிவாகப் பார்ப்போம்.</p>
<p class="content">ஒருவர் மாதம் 30,000 ரூபாய் சம்பாதிப்பவராக இருந்தால், அவரது ஆண்டு வருமானம் 3,60,000 ரூபாயாக இருக்கும். அதில் அவரது வீட்டு வாடகை, பயணப்படி, மற்ற முதலீடுகளுக்கான 80சி விதிப்படி வரிவிலக்கு ஆகியவை சராசரியாகக் கழிக்கப்பட்டால், அவரது ஆண்டு வருமானம் 2,60,400-ஆக இருக்கும். இதில் 2 லட்சம் ரூபாய்க்கு வரிச் சலுகை இருப்பதால், மீதமுள்ள தொகைக்கு அவர் 10% வரி செலுத்தவேண்டியிருக்கும். அதாவது, 6,040 ரூபாய் வருமான வரியாக அவர் செலுத்த வேண்டியிருக்கும். ஆனால்,  அதிக தொகைக்கு இன்ஷூரன்ஸ்  எடுத்திருந்தாலோ அல்லது குழந்தைகளுக்கு கல்விக் கட்டணம் அதிகமாகக் கட்டி இருந்தாலோ வரியாகக் கட்டும்  தொகை மாறுபடும்.</p>
<p style="text-align: center"><img alt="" width="375" height="479" src="http://www.vikatan.com/nanayam/2014/05/yjyyjq/images/nav56d.jpg"></p>
<p class="content">அடுத்து, மறைமுக வரி அல்லது நேரடி அல்லாத வரியைப் பார்ப்போம். இதில் பல வரிகள் அடங்கும். குறிப்பாக, சுங்க வரி, இறக்குமதி வரி, சேவை வரி, வாட் ஆகிய வரிகள் நாம் வாங்கும் பொருட்களுக்கும், சேவைகளுக்கும் விதிக்கப் பட்டு, அவை அந்த பொருள் / சேவையின் விலையில் சேர்க்கப்பட்டு, நம்மிடமிருந்து வசூலிக்கப்படுகிறது. இந்த வரியை யாராலும் கட்டாமல் தவிர்க்க முடியாது.</p>
<p class="content">உற்பத்தி செய்து விற்கப்படும் பெரும்பாலான பொருட்களுக்கு கலால் வரி விதிக்கப்படும். உதாரணமாக, நாம் வாங்கும் செல்போன், ஆட்டோமொபைல் தயாரிப்புகள் போன்றவற்றுக்கு கலால் வரி விதிக்கப்படும். இது பொதுவாக, 12.36 சதவிகிதமாக இருக்கும். ஆனால், இது தயாரிப்புகளைப் <img alt="" align="left" width="242" height="375" src="http://www.vikatan.com/nanayam/2014/05/yjyyjq/images/nav56c.jpg">பொறுத்து 2% முதல் 12.36% வரை விதிக்கப்படும்.</p>
<p class="content">இறக்குமதி வரியைப் பொறுத்த மட்டில், வெளிநாடுகளில் தயாரிக்கப்பட்டு நம் நாட்டில் விற்கப்படும் பொருட்களுக்கு இறக்குமதி வரி விதிக்கப்படும். நாம் வாங்கும் செல்போன், லேப்டாப் போன்றவை</p>
<p class="content">வெளிநாட்டிலிருந்து இறக்குமதி செய்யப்பட்டிருந்தால் அதற்கும் இந்த வரி விதிக்கப்படும்.</p>
<p class="content">மறைமுக சேவையில் பிரதான இடத்தைப் பிடிப்பது சேவை வரி. இதில்தான் நாம் ஹோட்டலுக்குச் சென்று சாப்பிடுவது, தொலைபேசிக்கான கட்டணம் போன்றவை அடங்கும். இந்த வரி நமக்கு 12.36% என்கிற அளவில் விதிக்கப்படுகிறது. நாம் அந்தப் பொருளையோ அல்லது சேவையையோ பெறும்போது இந்த வரி நமக்கு விதிக்கப்பட்டுவிடுகிறது.</p>
<p class="content">வாட் என்பது மாநில அரசால் விதிக்கப்படும் வரியாகும். இது பொருட்களைப் பொறுத்து</p>
<p class="content">1 சதவிகிதத்தில் தொடங்கி 14.5 சதவிகிதம் வரை விதிக்கப்படுகிறது. இந்த வாட் வரி நாம் வாங்கும் பொருட்களுக்கு மாநில அரசால் நேரடியாகவே விதிக்கப்படுகிறது. பொருட்களின் விலை வாட் வரி சேர்த்தே மக்களை வந்தடைகிறது.</p>
<p class="content">நேரடி வரியைக் கணக்கிடுகிற மாதிரி, மறைமுக வரியைத் துல்லியமாக கணக்கிட முடியும். ஆனால், ஒருவர் வாங்கும் பொருட்கள் / சேவையைப் பொறுத்து, அவர் கட்டும் மறைமுக வரியின் அளவு மாறும். சராசரியாக 30,000 சம்பளம் வாங்கும் ஒருவர் ஆண்டுக்கு எவ்வளவு பணத்தை வரியாகச் செலவழிக்கிறார் என்பதைக் கீழ்க்கண்ட உதாரணம் மூலம் பார்ப்போம்:</p>
<p class="content"><span style="color: #993300">நேரடி வரி: </span></p>
<p class="content">ஆண்டு வருமானம்: ரூ.3,60,000</p>
<p class="content"><span style="color: #993300">வரிவிலக்கு: </span></p>
<p class="content"><img alt="" align="right" width="114" height="140" src="http://www.vikatan.com/nanayam/2014/05/yjyyjq/images/nav56b.jpg">1. வீட்டு வாடகைபடி: ரூ.50,000  <br>
2. 80சி விதிப்படி  :   ரூ.40,000<br>
3. பயணப்படி        : ரூ.9,600<br>
மொத்த வரிவிலக்கு  : ரூ.99,600<br>
வருமானம்         : ரூ.2,60,400<br>
வருமான வரி (10%)  : ரூ.6,040<br>
மறைமுக வரி:<br>
கலால் வரி + வாட்: ரூ.2,100<br>
(செல்போன் விலை ரூ.7,000)<br>
சேவை வரி<br>
தொலைபேசிக் கட்டணம்: ரூ.445 (மாதம் 300 பிரீபெய்டு என்ற அளவில்)<br>
ஏர்கண்டிஷன் உணவகங்கள்: ரூ.593 (வருடத்துக்கு 12,000 என்ற அளவில்)<br>
நேரடி வரி :    ரூ.6,040<br>
மறைமுக வரி     : ரூ.3,138<br>
 __________<br>
மொத்தம்:              ரூ.9,178<br>
__________</p>
<p class="content">மேற்சொன்ன இந்தக் கணக்கு ஒரு சிறு உதாரணமே.</p>
<p class="content">ஆக, மாதம் 30 ஆயிரம் சம்பளம் வாங்கும் ஒருவர் ஓர் ஆண்டுக்கு நேரடியாகவும் மறைமுகமாகவும் வரி என்ற பெயரில் மாத வருமானத்தில் 33% செலவிடுகிறார்.''</p>
<p class="content">அடேங்கப்பா, கண்ணுக்குத் தெரியாமல் எவ்வளவு பணம் நம் கைவிட்டுப் போகிறது பார்த்தீர்களா?</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அழகு அமைதி... காசாகும் வண்ண மீன்கள்..! </div>
<div class="subtitle1">செ.கார்த்திகேயன் - ஞா.சுதாகர், ரெ.சு.வெங்கடேஷ், படங்கள்:  அ.ஜெஃப்ரி தேவ், க.பாலாஜி.</div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"> <span style="color: #800080">ஹாபிஸ் </span></p>
<p class="content">வீடுகளில் மீன் வளர்ப்பது இன்றைக்கு முக்கியமான விஷயமாக மாறியிருக்கிறது. அழகுக்காக மட்டுமின்றி, அமைதிக்காகவும் மீன் வளர்க்கிறார்கள் பலர். இந்த வாய்ப்பை பயன்படுத்தி வருமானம் பார்த்து வரும் சிலரை நாம் சந்தித்தோம்.</p>
<p class="content">கோவையைச் சேர்ந்த சிவராமன் பொழுதுபோக்காக மீன் வளர்க்க ஆரம்பிக்க, இன்று அதையே ஒரு  பிசினஸாக செய்து வருகிறார். 'எனக்கு 7-ம் வகுப்பு முதலே மீன் வளர்ப்பதில் ஆர்வம் வந்தது. அழகுக்காகவும், விளையாடுவதற்காகவும் மீன்கள் வளர்க்க ஆரம்பித்தேன். அப்போது மீன் ஒரு ஜோடி 2 ரூபாய்தான். இவ்வளவு அழகான மீன்கள் விலை குறைவாகக் கிடைத்ததால், நிறைய மீன்களை வளர்க்க ஆரம்பித்தேன். நண்பர்களும் மீன் வளர்ப்பார்கள். ஆனால், என் மீன்கள் மட்டும் கூடுதல் அழகுடனும் அதிக நாளும் வாழும். இந்த ஆர்வம் 10-ம் வகுப்பு படிக்கும் சமயத்தில் அனைவருக்கும் தெரிய ஆரம்பித்தது. ஏற்கெனவே மீன் வளர்த்துவந்த நண்பர்கள்கூட என்னிடம்  அறிவுரை கேட்க ஆரம்பித்தார்கள். நானும் மீன் மட்டுமின்றி, பறவைகள், நாய்கள் என வளர்க்க ஆரம்பித்தேன். நாளடைவில் அதனோடு நெருங்கிப் பழகும் அளவுக்கு பரிச்சயம் உண்டானது.</p>
<p style="text-align: center"><img alt="" width="600" height="405" src="http://www.vikatan.com/nanayam/2014/05/yjyyjq/images/nav64.jpg"></p>
<p class="content"><span style="color: #993300">பிடித்ததைத் தொழிலாக மாற்றினேன்! </span></p>
<p class="content">படித்து முடித்தபின் செல்லப்பிராணிகள் விற்பனை செய்யும் கடையில் வேலை பார்த்தேன். அப்போது பல விஷயங்களை வியாபார ரீதியாகக் கற்றுக்கொண்டேன். என் நண்பர்கள், எனக்குத் தெரிந்தவர்கள் அனைவரும் நான் வளர்க்கும் மீன்களையே விலைக்குக் கேட்பார்கள். அப்போதுதான், ஏதோ ஒரு கம்பெனியில் வேலை பார்ப்பதைவிட, நன்கு பரிச்சயமான, பிடித்தமான மீன் வளர்ப்பையே ஏன் தொழிலாகச் செய்யக்கூடாது என யோசித்து அண்ணன் அனீஷ§டன் இணைந்து, சிறிய அளவில் 'பாவ்ஸ்-இன்-ஸ்கேல்ஸ்’ (Paws-N-scales) என்ற பெயரில் கடை ஒன்றை அமைத்து மீன்கள், மீன் தொட்டிகள், உணவு என அனைத்தையும் விற்க ஆரம்பித்தேன்.</p>
<p class="content"><span style="color: #993300">இலவசத் தகவல்கள்! </span></p>
<p class="content">மற்றவர்கள் மீனை விற்பதோடு சரி. நான் அதன் சிறப்பு, எப்படி பழக வேண்டும், என்ன உணவு தரவேண்டும்,  என அனைத்து விவரங்களையும் சேர்த்தே வாடிக்கையாளர்களுக்கு வழங்குவேன். எனவே, வாடிக்கையாளர்கள் மீன் வளர்ப்புக்குப் புதியவர் என்றாலும்கூட தைரியமாக வாங்க வந்தனர். மேலும், கண்காட்சிகள், வாடிக்கை யாளர்கள் புதியவர்களை அறிமுகப்படுத்துதல் ஆகியவை மூலம் சிறிது சிறிதாகத் தொழிலை பெருக்கினேன். இந்தக் கடையை அமைக்க ஆறு லட்சம் ரூபாய் ஆனது. அதில் பாதி வங்கிக் கடன் என்பதால் எனக்கு சுலபமாக இருந்தது. இப்போது ஒவ்வொரு நொடியையும் எனது மீன்களுடனே கழிக்கிறேன். இதன்மூலம் நல்ல வருமானமும் கிடைக்கிறது'' என்றார்.</p>
<p style="text-align: center"><img alt="" width="600" height="364" src="http://www.vikatan.com/nanayam/2014/05/yjyyjq/images/nav64c.jpg"></p>
<p class="content"><span style="color: #993300">அரசு வேலையை விட்டேன்! </span></p>
<p class="content">சென்னை சிஐடி நகரில் கோல்டன் இந்தியா அக்வரிஸ்ட் என்ற பெயரில் அலங்கார மீன் கடை நடத்திவரும் சாய்ராமை சந்தித்துப் பேசினோம். ''நான் சிறுவனாக இருந்தபோது அக்கம்பக்கத்தில் இருக்கும் நண்பர்களின் வீடுகளில் மீன்கள் வளர்ப்பதைப் பார்த்து, மீன் வளர்ப்பவர்களிடம் அதுபற்றிக் கேட்டு தெரிந்துகொள்வேன். கொஞ்சமான அளவில் வீட்டிலேயே மீன்களை வளர்த்தும் வந்தேன். நாளடைவில் மீன்கள் குறித்த விஷயம் எனக்கு நிறைய தெரிகிறது என்பதைப் புரிந்துகொண்ட என் உறவினர்கள், மீன் வளர்ப்பதற்கான பொருட்களை வாங்கித் தர உதவி செய்யுமாறு கேட்டார்கள். பகுதிநேர வேலையாக இதைச் செய்தபோது நல்ல வருமானம் கிடைத்ததால், அரசு வேலையைவிட்டு, இதையே முழுநேரமாக செய்து வருகிறேன். அதன் விளைவுதான் இந்தக் கடை'' என தனது ஃப்ளாஷ்பேக்கை சுருக்கமாக எடுத்துச் சொன்னார் சாய்ராம்.</p>
<p style="text-align: center"><img alt="" width="229" height="143" src="http://www.vikatan.com/nanayam/2014/05/yjyyjq/images/nav64b.jpg"></p>
<p class="content">''இந்தக் கடையைத் தொடங்கி 20 வருடம் ஆகிறது. நானும் என் நண்பர்கள் இரண்டுபேரும் சேர்ந்து முதலீடு போட்டு கடையைத் தொடங்கினோம். ஆரம்பத்தில் ஒரு லட்சம் ரூபாய் முதலீடு தேவைப்பட்டது. போட்ட முதலீட்டை இரண்டு வருடத்துக்குள் எடுக்கும்படியாக நல்ல வருமானம் கிடைத்தது. இன்றைய நிலையில் சென்னையின் பெரும்பகுதியில் இருந்தும், வெளிமாவட்டங்களில் இருந்தும் மீன் வாங்க இங்கு வருகிறார்கள். நான் இதற்கு முன்பாக பார்த்த வேலையைவிட இந்தத் தொழில் மூலம் நல்ல வருமானம் கிடைக்கிறது. கடை வாடகை, பொருட்கள் வாங்கும் செலவு போக மாதம் சுமார் 30 - 40 ஆயிரம் ரூபாய் வரை வருமானம் வரும்'' என்றார் நம்பிக்கையாக.</p>
<p class="content"><span style="color: #993300">வீட்டில் வளர்க்கும் மீன்கள்! </span></p>
<p class="content">ரெட் கேப் கோல்டு, ஒரண்டா கோல்டு, சிங்கதலை கோல்டு, பேர்ல் ஸ்கேல் கோல்டு, ரூயிங் கோல்டு போன்ற மீன் வகைகளைப் பெரும்பாலானோர் விரும்புகிறார்கள். வசதியானவர்கள் விரும்பும் ஏஞ்சல் மீன்கள், பார்ப்பதற்கு மதிப்புடையதாக இருந்தாலும் விலை அதிகம் இல்லை. இந்தவகை மீன்களை வாங்கி வீடுகளில் வளர்க்கலாம்.</p>
<p style="text-align: center"><img alt="" width="600" height="481" src="http://www.vikatan.com/nanayam/2014/05/yjyyjq/images/nav64d.jpg"></p>
<p class="content">இதைத் தவிர, சீன வாஸ்து மீனான ஃப்ளோரா, அரவானா மீன்களுக்கு அதிக வரவேற்பு உள்ளது. சிங்கப்பூரில் இருந்து வரவழைக்கப்படும் 5 இன்ச் அளவுள்ள சில்லி ரெட் அரவானா எனப்படும் வாஸ்து மீன் ஒன்றின் விலை மட்டும் சுமார் ரூ.25,000 (மீனின் அளவுக்கு ஏற்றாற்போல விலை மாறுபடும்) இத்துடன் கிரீன் ஸ்னோவொய்ட், சில்வர் பிளாக் வகை மீன்களும் உண்டு.</p>
<p class="content">விருப்பமான விஷயத்தை அக்கறையோடு செய்தால் அள்ளலாம் காசு என்பதற்கு சிவராமனும், சாய்ராமும் நல்ல உதாரணங்கள்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கேட்ஜெட் : குறைந்த விலையில் மோட்டோ இ !</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav68.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கேன்சருக்கு சிக்ஸர் பதிலடி !</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav82a.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தவணைத் திட்டங்கள்: லாபமா அல்லது நஷ்டமா? </div>
<div class="subtitle1">சொக்கலிங்கம் பழனியப்பன், டைரக்டர், ப்ரகலா வெல்த் மேனேஜ்மென்ட் பி.லிட். </div>
<div class="subtitle2"></div>
<div class="content" style="border-top:1px solid #DDD;">
<p class="content">சமீபத்தில் நண்பர் ஒருவரது வீட்டுக்குப் போயிருந்தேன். தனியார் கம்பெனியில் வேலை பார்க்கும் நடுத்தரவர்க்கத்து குடும்பஸ்தர்தான் அவர். என்றாலும் ஃபிரிட்ஜ், வாஷிங்மெஷின், எல்சிடி டிவி, டூவீலர், லேப்டாப் என ஒரு மிடில் க்ளாஸ் வீட்டில் இருக்கவேண்டிய அத்தனை பொருட்களும் அவர் வீட்டில் இருந்தன. 'எப்படி வாங்கினீர்கள் இதையெல்லாம்?’ என்று கேட்டேன்.</p>
<p class="content">''எல்லாம் இ.எம்.ஐ.யில்தான். ஒரு பொருளை வாங்க வேண்டும் என்று நான் முடிவெடுத்தால், அதை 24 மாதம் தவணை கட்டுகிறமாதிரி எடுப்பேன். இரண்டு வருடத்தில் அந்தப் பொருளுக்கான பணத்தைக் கட்டிவிட்டு, மீண்டும் அடுத்தப் பொருளை வாங்கிவிடுவேன். இப்படி கடந்த பத்து ஆண்டுகளில் இந்தப் பொருட்களையெல்லாம் வாங்கிவிட்டேன்'' என்றார் பெருமைபொங்க.</p>
<p style="text-align: center"><img alt="" width="600" height="400" src="http://www.vikatan.com/nanayam/2014/05/yjyyjq/images/nav12.jpg"></p>
<p class="content">எனது இந்த நண்பரின் மனநிலையில்தான் இன்றைக்கு நம் சமூகத்தில் பலரும் இருக்கிறார்கள். இ.எம்.ஐ (EMI – Equated Monthly Installment) என்பது இன்று நாம் சர்வசாதாரணமாகக் கேள்விபடும் ஒரு வார்த்தையாக மாறிவிட்டது. பல லட்சங்கள்/ கோடிகளில் வாங்கும் வீட்டுக் கடனிலிருந்து, சில ஆயிரங்களில் வாங்கும் மிக்ஸி/ கிரைண்டர் வரை இன்றைய தேதியில் அனைத்துப் பொருட்களையும் சுலபத் தவணைமுறையில் வாங்கவே இன்றைக்கு பலரும் விரும்புகிறார்கள்.</p>
<p class="content">உண்மையில் இதுமட்டும்தானா இ.எம்.ஐ-ல் கிடைக்கிறது? இல்லை. மருத்துவமனையில் ஆபரேஷன் செய்துகொள்ள, ஆண்ராய்டு செல்போன் வாங்க, வெளிநாடுகளுக்கு சுற்றுலா செல்ல, இன்ஷூரன்ஸ் பிரீமியம் கட்ட, அவ்வளவு ஏன், ஆடைகள் வாங்குவதற்குக்கூட இன்றைக்கு இ.எம்.ஐ முறையில் சுலபத் தவணைத் திட்டங்கள் ஏராளமாக வந்துவிட்டன.</p>
<p style="text-align: center"><img alt="" width="500" height="333" src="http://www.vikatan.com/nanayam/2014/05/yjyyjq/images/nav12b.jpg"></p>
<p class="content">ஒரு காலத்தில் யாரோ ஒரு சிலர் தேர்வு செய்யும் இந்தத் திட்டங்கள் இன்று நடுத்தர மக்களின் ஒரே சாய்ஸ்-ஆக மாறியது எப்படி என்பதை யோசித்துப் பார்த்தேன்.</p>
<p class="content"><img alt="" align="left" width="160" height="278" src="http://www.vikatan.com/nanayam/2014/05/yjyyjq/images/nav12c.jpg">மனிதர்களில் இருவகையினர் உண்டு. முதல்வகை மனிதர்கள், பணத்தைச் சேர்த்துவிட்டு செலவு செய்பவர்கள். இரண்டாவது வகை மனிதர்கள், பணத்தை முதலில் செலவு செய்துவிட்டு, பிற்பாடு அதைச் சேர்ப்பவர்கள். அதாவது, முதலில் கடன் வாங்கிச் செலவழித்துவிட்டு, பிற்பாடு அந்தக் கடனை அடைப்பவர்கள்.</p>
<p class="content">இந்த இரண்டுவிதமான மனிதர்களில் யார் புத்திசாலி என்று கேட்டால், இரண்டாவது வகையினரே என்று பலர் சொல்வார்கள். ஆனால், உண்மை அதுவல்ல என்பது பலருக்கும் தெரியாது.</p>
<p class="content">வீட்டு உபயோகப் பொருட்களை நாம் தவணைத் திட்டத்தின் மூலம் வாங்கும்போது, அந்தப் பொருளை உடனடியாக வாங்கி, அனுபவிக்க முடிகிறதா என்று மட்டும்தான் பார்க்கிறோம். நமது அந்த ஆசை நிறைவேறுகிற அதேவேளையில், வட்டி என்கிற விஷச்செடியும் நம் காலைச் சுற்றிப் படர்வதை நாம் உணர்வதே இல்லை.</p>
<p class="content">உதாரணமாக, ஏ.சி வாங்குவதற்கு முன்னணி நிறுவனம் ஒன்று 12% வட்டியில் கடன் கொடுக்கிறது. மிகவும் சுலபமான முறையில் கடன் தருகிறது. ஆனால், இந்த 12% வட்டி என்பது ஃப்ளாட் (Flat) வட்டி ஆகும். இந்த வட்டியை அசல் குறைந்துவரும் வட்டி விகிதத்தில் Reducing Balance Method கணக்கிட்டுப் பார்த்தால், ஏறக்குறைய 21.45 சதவிகிதத்துக்கு சமம். அதாவது, சொல்வது 12%. ஆனால், வாங்குவதோ 21%.</p>
<p class="content">இதுதவிர, முதல் மாத தவணைத் தொகையை அட்வான்ஸாகவே செலுத்திவிட வேண்டும். பிராசஸிங் சார்ஜ் தனியாக கட்ட வேண்டும். தவணை கட்ட தாமதமாகும் ஒவ்வொரு நாளுக்கும் அபராதம் தனியாக கட்டவேண்டும். சில நிறுவனங்கள் நாம் போட்ட மார்ஜின் தொகைக்கும் சேர்த்து வட்டியைக் கணக்கிடுகின்றன. இன்னும் சில நிறுவனங்கள் 10 மாதத்துக்குள் தவணையைச் செலுத்த வேண்டும் என்று கூறிவிட்டு, 12 மாதத்துக்கு வட்டியைக் கணக்கிடுகின்றன.</p>
<p style="text-align: center"><img alt="" width="600" height="267" src="http://www.vikatan.com/nanayam/2014/05/yjyyjq/images/nav12g.jpg"></p>
<p class="content">ஒரு ஃபிரிட்ஜ் வாங்குவதற்கு ஒருவர் ரூ.10,000 கடன் வாங்குகிறார் என்று வைத்துக்கொள்வோம். ஃப்ளாட் வட்டி சதவிகிதமும்,  அசல் குறைந்துவரும் வட்டி விகிதமும் கீழே பட்டியலாக கொடுக்கப்பட்டுள்ளது. சமமான வட்டி விகிதத்தில் உண்டான புள்ளிவிவரங்கள் மேலே உள்ள அட்டவணையில் கொடுக்கப்பட்டுள்ளன. முதலில் இந்த இரண்டு பட்டியல்களையும் கொஞ்சம் பார்த்துவிடுங்கள்.</p>
<p class="content">பட்டியலைப் பார்த்தீர்களா? இனி இதைக் கொஞ்சம் விளக்கமாக எடுத்துச் சொல்கிறேன்.</p>
<p style="text-align: center"><img alt="" width="380" height="145" src="http://www.vikatan.com/nanayam/2014/05/yjyyjq/images/nav12h.jpg"></p>
<p class="content"> நாம் வாங்கும் பொருளுக்கு 10 சதவிகித வட்டி என்று நினைத்து சுலபத் தவணையில் பொருட்களை வாங்குகிறோம். ஆனால், அது எப்படி 33.50 சதவிகிதமாக மாறுகிறது என்று பார்த்தீர்களா? இதுவே இப்படி என்றால், நாம் போட்ட மார்ஜின் தொகைக்கும் சேர்த்து வட்டியைக் கணக்கிடுவது, 10 மாத கடனுக்கு ஒரு வருட வட்டியைப் போடுவது, அபராத தொகை வசூலிப்பது போன்ற அனைத்தையும் கணக்கில் எடுத்துக்கொண்டால், இந்த வட்டி விகிதம் இன்னும் அதிகரிக்கும் என்பதைச் சொல்லவேண்டியதில்லை.  </p>
<p class="content">தவணை முறைத் திட்டத்தைத் தேர்வு செய்கிறவர்கள் சொல்லும் காரணங்கள் சில. அந்தக் காரணங்களை ஒவ்வொன்றாகப் பார்ப்போம்.</p>
<p class="content"><span style="color: #993300">ஜீரோ பர்சன்ட் வட்டி!</span></p>
<p class="content">'சார், நமக்குத் தேவையான பொருளை வாங்க '0’ பர்சன்ட் வட்டியில கடன் தர்றாங்க. அதை ஏன் வேணாம்னு சொல்லணும்?’ என்கிறார்கள் சிலர். ஆனால், உண்மையில் '0’ பர்சன்ட் வட்டியில்தான் நமக்கு கடன் தருகிறார்களா?</p>
<p class="content">0% வட்டியில் இருவகை உள்ளன. ஒன்று, தயாரிப்பாளர் அல்லது விற்பனையாளர், பொருள் வாங்குவதற்கு உண்டான வட்டிப் பணத்தை வங்கிக்கு கொடுத்துவிடுவார். அப்போது நுகர்வோருக்கு உண்மையிலேயே 0% வட்டி கிடைக்கும். ஆனால் இதுபோன்ற உண்மையான 0% வட்டி கிடைப்பது மிக மிகக் குறைவு. நாம் தேர்வு செய்யும் பெரும்பாலான தவணைத் திட்டங்களில் வட்டியை மறைமுகமாக சார்ஜ் செய்துவிடுகிறார்கள். எப்படி என்று கேட்கிறீர்களா?</p>
<p class="content">ரூபாய் 10,000 மதிப்புள்ள பொருளை வாங்கும்போது வட்டி ஏதும் இல்லை; ஆனால், ஒருமுறை பிராசஸிங் கட்டணம் ரூ.500 மட்டும் செலுத்துங்கள் என்று கூறுவார்கள். ரூ.10,000-த்தை ஐந்து தவணைகளில் தலா ரூ.2,000 வீதம் செலுத்திவிடுங்கள் என்று கூறுவார்கள். மொத்தத்தில், இந்த 500 ரூபாய் என்பது மறைமுக வட்டிதான். இது ஏறக்குறைய 20% வட்டிக்குச் சமம்.</p>
<p class="content">இன்னும் சில நிறுவனங்கள், ஐந்து மாதத்தில் ஆறு தவணை  களையும், முதல் மாதத்திலேயே இரண்டு தவணையையும் கட்டச் சொல்வார்கள். ஆக மொத்தத்தில், ரூ.10,000 கடனுக்கு ரூ.12,000 செலுத்துவோம். ஆகவே, 0% வட்டி என்று யாரும் கூறினால் அதை அப்படியே நம்பி ஏமாறாதீர்கள். இதுமாதிரியான ஏமாற்று அறிவிப்புகளைத் தடுக்கத்தான் மத்திய ரிசர்வ் வங்கி '0’ பர்சன்ட் வட்டியில் கடன் தரக்கூடாது என்று உத்தரவு போட்டிருக்கிறது.  </p>
<p class="content"><span style="color: #993300">நெனைச்சா வாங்கணும்!</span></p>
<p class="content"><img alt="" align="right" width="213" height="319" src="http://www.vikatan.com/nanayam/2014/05/yjyyjq/images/nav12d.jpg">'சார், ஒரு பொருளை வாங்க நெனைச்சா உடனே வாங்கி அனுபவிக்கணும்’ என்பது இன்னும் சிலரது வாதம். இது அச்சு அசலான மிடில் க்ளாஸ் மனோபாவம். சிலச்சில பொருட்களை நாம் வைத்திருப்பதன் மூலம் நாம் சமூகத்தில் எந்தவகையிலும் குறைந்தவர்கள் இல்லை என தன்னைத்தானே ஏமாற்றிக்கொள்ளும் எண்ணம் இது. ஆனால், சில பொருட்களை  வாங்குவதால் மட்டுமே நம் நிலை உயர்ந்துவிடாது. தவிர, அது இல்லாமலே சில மாதங்களை நம்மால் ஓட்ட முடியும். உடனே பைக் வாங்க முடியாவிட்டால் பேருந்தில் அல்லது ரயிலில் அலுவலகம் செல்ல லாம். ஏ.சி உடனே வாங்க முடியாவிட்டால், சற்று வேர்வையைப் பொறுத்துக்கொள்ளலாம். செல்போனைத் தவணை முறையில் வாங்காமல், கையில் இருக்கும் போனையே இன்னும் சிலகாலம் உபயோகிக்கலாம். எலெக்ட்ரானிக் சாதனங்களில் மற்றுமொரு வசதி என்னவெனில், காத்திருக்க காத்திருக்க விலை குறையும். இதுபோல், நீங்கள் வாங்க நினைக்கும் பொருளை அல்லது சேவையை, ஓரிரு ஆண்டுகள் ஒத்திப்போட்டால், பல நன்மை கிடைக்கும்.  </p>
<p class="content"><span style="color: #993300">காசு கரைஞ்சிடும்!</span></p>
<p class="content">'சார், என் கையில் பணம் இருந்தா தங்காது. ஆனா, கடன் வாங்கிட்டா, ஒழுங்காக அந்தக் கடனை கட்டுவேன். ஆகவேதான் கடன்ல பொருள் வாங்குறேன்’ என்கிறார்கள் இன்னும் சிலர். நம்மால் முடியாது என்று நினைத்தால், எதுவுமே முடியாதுதான். நீங்கள் ஆர்.டி-யில் போட்டு அல்லது லிக்விட் ஃபண்டில் போட்டு ஒரு பொருள் வாங்க முடிவு செய்யுங்கள். அது உங்களால் நிச்சயம் முடியும். அல்லது நீங்கள் வேலை பார்க்கும் நிறுவனத்தில் வட்டியில்லாத கடன் தந்தால், அதைக் கொண்டு பொருளை வாங்குங்கள்.</p>
<p class="content"><span style="color: #993300">இ.எம்.ஐ.தான் ஈஸி வழி!</span></p>
<p class="content">'எங்களைப் போன்ற மாத சம்பளம் மற்றும் குறைவான சம்பாத்தியம் உள்ளவர்களுக்கு தவணைத் திட்டங்கள் வரப்பிரசாதம்’ என்கிறார்கள் இன்னும் சிலர். உண்மைதான், இ.எம்.ஐ என்கிற திட்டம் இல்லாவிட்டால், இன்றைக்கு பல நடுத்தர வர்க்கத்து வீடுகளில் ஃபிரிட்ஜையோ, வாஷிங்மெஷினையோ பார்க்க முடியாது. ஆனால், இ.எம்.ஐ திட்டங்களினால், இதுமாதிரியான பொருட்களை உற்பத்தி செய்து விற்கும் நிறுவனங்களுக்குத்தான் அதிக லாபமே ஒழிய, சாதாரண மக்களுக்கு பண இழப்புதான்.</p>
<p class="content">சரி, இ.எம்.ஐ.யைவிட எளிய திட்டம் மூலம் பொருட்களை வாங்க ஏதேனும் வழி இருக்கிறதா என்றுதானே கேட்கிறீர்கள்? நிச்சயம் வழி இருக்கிறது. அதை இப்போது சொல்கிறேன்.</p>
<p class="content">நீங்கள் ஒரு பொருளை வாங்க நினைத்தால், அன்றிலிருந்து ஒன்று அல்லது இரண்டு ஆண்டு காலத்துக்கு அந்த முடிவை ஒத்திப்போடுங்கள். அப்படி ஒத்திப்போடும் காலத்தில், நீங்கள் இ.எம்.ஐ தொகையாக ஒவ்வொரு மாதமும் எவ்வளவு பணம் செலுத்துவீர்களோ, அந்தத் தொகையை ஒரு லிக்விட் / அல்ட்ரா ஷார்ட் டேர்ம் மியூச்சுவல் ஃபண்டில் அல்லது ஆர்.டியில் ( Recurring Deposit) போடலாம். அந்தத் தொகை முதிர்வு பெறும்போது உங்களுக்குத் தேவையான பொருளை வாங்கிக்கொள்ளலாம்.</p>
<p class="content">உதாரணமாக, நீங்கள் ரூ.25,000 மதிப்புள்ள ஒரு வாஷிங் மெஷினை வாங்க விரும்புகிறீர்கள் என வைத்துக்கொள்வோம். நீங்கள் குறைந்த வட்டியான 10 சதவிகிதத்தில் கடன் வாங்குகிறீர்கள் என எடுத்துக்கொள்வோம். அசலும் வட்டியுமாக மொத்தம் நீங்கள் ரூ.27,500 செலுத்தவேண்டியிருக்கும். இதுதவிர, பிராசஸிங் சார்ஜ் என்று குறைந்தது ரூ.1,000 வாங்கிவிடுவார்கள். ஆக மொத்தம், உங்கள் கையில் இருந்து செல்வது குறைந்தது ரூ.28,500.</p>
<p class="content">இதை 12 மாதக் கடன் என எடுத்துக்கொண்டால், சராசரியாக ஒரு மாதத்துக்கு ரூ.2,375 ஆகும். அந்த வாஷிங்மெஷினை உடனே வாங்காமல் ஓர் ஆண்டு காலத்துக்கு ஒத்திப்போடுகிறீர்கள் என வைத்துக்கொள்வோம். அந்த ஓர் ஆண்டில், நீங்கள் இ.எம்.ஐ.ஆகக் தரவேண்டிய ரூ.2,375-ஐ ஒரு ஆர்.டி அல்லது லிக்விட் ஃபண்டில் போட்டால், உங்களுக்கு 9% வட்டி கிடைக்கும். ஒரு ஆண்டு கழித்து உங்களுக்கு முதிர்வுத்தொகையாக ரூ.29,917 கிடைக்கும். ரூ.25,000-க்கு வாஷிங் மெஷினை வாங்கிவிட்டு, மீதிப் பணத்தை பிற செலவுகளுக்கு பயன்படுத்திக்கொள்ளலாம்.</p>
<p class="content">இப்படி நீங்கள் 'ஹாட் கேஷ்’ தந்து வாங்கும்போது, ரூ.25,000 மதிப்புள்ள வாஷிங் மெஷினை 500 ரூபாய் முதல் 1,000 ரூபாய் வரை குறைத்துக்கூட வாங்கலாம். ஏனென்றால், உடனே பொருளுக்கான பணம் வருகிறது என்னும்போது, கொஞ்சம் பணத்தைக் குறைத்துக்கொள்ள கடைக்காரர்கள் தயங்க மாட்டார்கள். ஆனால், தவணைத் திட்டத்தில் பொருள் வாங்குகிறவர்களுக்கு விலைக் குறைப்பு கிடைக்காது.</p>
<p class="content">ஒரு வாஷிங்மெஷினை தவணைத் திட்டத்தில் வாங்குவதற்கும், உடனே பணம் தந்து வாங்குவதற்கும் உள்ள வித்தியாசத்தைப் பட்டியலாக கீழே தந்திருக்கிறேன், முதலில் அதைப் பாருங்கள்.  </p>
<p style="text-align: center"><img alt="" width="600" height="277" src="http://www.vikatan.com/nanayam/2014/05/yjyyjq/images/nav12f.jpg"> </p>
<p class="content">பார்த்துவிட்டீர்களா? ஒரு பொருளை ஒரு வருடம் காத்திருந்து வாங்குவதால் உங்களுக்கு ஏறக்குறைய 5,417 ரூபாய், அதாவது 22 சதவிகிதம் (5,417/ 25,000) லாபம் கிடைக்கிறது. இந்தத் தொகையை வைத்து நாலு பொருள் வாங்குமிடத்தில், நீங்கள் ஐந்தாவதாக வேறு ஒரு பொருளை வாங்கிவிடலாம்.</p>
<p class="content">மேலும், எந்தச் செயலையும் திட்டமிட்டு செய்யும்போது அது முழுமையாக இருக்கும். இதுபோல், பல நுகர்வோர் பொருட்களை வாங்கும்போது, சற்று கணக்கிட்டுப் பார்த்தீர்களேயென்றால், அதில் உள்ள மர்மம் உங்களுக்குப் புரியும். உங்களுக்குத் தெரியாமலே உங்களிடமிருந்து எவ்வளவு பணத்தைப் பிடுங்குகிறார்கள் என்பது புரியும். எனவே, அடுத்தமுறை மாத தவணைத் திட்டங்களை தேர்வு செய்யும்முன் ஒருமுறைக்கு இருமுறை யோசியுங்கள்.</p>
<p class="content">பொதுவாக, சிறிய பொருட் களை இ.எம்.ஐ ஆப்ஷனில் வாங்குவது உகந்ததல்ல. நீங்கள் வாங்கப்போகும் பொருளின் விலை உங்களின் மூன்று மாத சம்பளத்துக்குள் இருந்தால், அதை இ.எம்.ஐ ஆப்ஷனில் வாங்காதீர்கள். பணத்தைச் சேமித்துக்கொண்டு வாங்குவதே சிறந்தது.</p>
<p style="text-align: right"><span style="color: #800080">படங்கள்: ச.இரா.ஸ்ரீதர், தே.தீட்ஷித்,<br>
அ.ஜெஃப்ரி தேவ்.</span></p>
<hr>
<p style="text-align: center"><span style="color: #800080"><span style="font-size: medium">கிரெடிட் கார்டில் இ.எம்.ஐ.  வேண்டாமே!</span></span></p>
<p style="text-align: center"><span style="color: #800080"><span style="font-size: medium"><img alt="" width="120" height="124" src="http://www.vikatan.com/nanayam/2014/05/yjyyjq/images/nav12i.jpg"></span></span></p>
<p style="text-align: left">தவணைத் திட்டமே மோசம். இந்தத் தவணைத் திட்டத்தை கிரெடிட் கார்டு மூலம் இ.எம்.ஐ.ஆக  வாங்குவது இன்னும் மோசம். உங்கள் கிரெடிட் கார்டை எளிதாக ஸ்வைப் செய்வதன் மூலம்  ஆட்டோமெட்டிக்காக இ.எம்.ஐ லோன் துவங்கி விடும். அவர்கள் போடும் கட்டணங்களை யார் சரி  பார்க்கப் போகிறார்கள்? நீங்கள் கிரெடிட் கார்டுக்கு செலுத்தவேண்டிய தொகையில் காலதாமதம் ஏற்பட்டால், தாமதக் கட்டணம் என்று ஒரு நல்ல தொகையை வசூலிப்பார்கள். அதற்கு மேல் வட்டி குறைந்தது 24 சதவிகிதமாவது போடுவார்கள். வட்டி கட்டுவது தாமதமானால், அதற்கு மேலும் வட்டி கட்டி கொண்டிருப்பீர்கள். எனவே, ஜாக்கிரதை!</p>
<hr>
<p style="text-align: center"><span style="font-size: medium"><span style="color: #800080">வீட்டுக்குக் கடனுக்கு இ.எம்.ஐ. பெஸ்ட்! </span></span></p>
<p style="text-align: center"><span style="font-size: medium"><span style="color: #800080"><img alt="" width="150" height="153" src="http://www.vikatan.com/nanayam/2014/05/yjyyjq/images/nav12e.jpg"></span></span></p>
<p class="content">தவணைத் திட்டம் பொதுவாக மோசமானது என்றாலும், வீட்டுக் கடனில் வீடு வாங்க அதுதான் பெஸ்ட். ரூ.10, 20 லட்சத்தில் ஒரு வீடு வாங்கும் அளவுக்கு நம்மிடம் மொத்தமாக பணம் இருக்காது.  இந்தத் தொகையை சேமிக்க பல வருடங்கள் ஆகிவிடும். வீடு வாழ்வதற்கு அவசியம். நாம் இ.எம்.ஐ.-ஆக கடன் வாங்காவிட்டால், ஒவ்வொரு மாதமும் தரும் வாடகையை இ.எம்.ஐ.யுடம் சேர்த்து கட்ட முடியும். தவிர, வீட்டுக் கடனுக்கு பல வரிச் சலுகைகளும் உள்ளது. வட்டியும் குறைவுதான். 30 வருட கடனுக்கு ஒருமுறைதான் பிராசஸிங் சார்ஜ். எனவே, வீட்டுக் கடனுக்கு இ.எம்.ஐ.தான் பெஸ்ட்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கல்விக் கடன்... கட்டாயம் கவனிக்க வேண்டிய விஷயங்கள்! </div>
<div class="subtitle1">செ.கார்த்திகேயன்</div>
<div class="subtitle2"></div>
<div class="content" style="border-top:1px solid #DDD;">
<p class="content">சமீபத்தில்தான் பன்னிரண்டாம் வகுப்புக்கான ரிசல்ட் வெளியானது. மாணவர்கள் எல்லாரும் அடுத்து என்ன படிக்கலாம், எந்தத் துறையைத் தேர்வு செய்தால் எதிர்காலம் சிறப்பாக இருக்கும் என்பதில் பரபரப்பாக இருப்பார்கள். ஆனால், பெற்றோர்களோ, மகன்/மகளின் கல்விச் செலவுக்கு என்ன செய்யப்போகிறோம், எந்த வங்கியில் கடன் வாங்கப் போகிறோம் என்று தெரியாமல் தவித்துக்கொண்டிருப்பார்கள்.</p>
<p class="content">பல்வேறு பொதுத்துறை வங்கிகளும் தனியார் வங்கிகளும் கல்விக் கடன் அளித்துவருகின்றன. இந்தக் கல்விக் கடனை  பெறுவது எப்படி?, கல்விக் கடனுக்காக எந்தெந்த வங்கிகளை அணுகலாம்?, எதன் அடிப்படையில் கல்விக் கடன் தருவார்கள்? கல்விக் கடன் வாங்க வங்கியில் என்னென்ன சான்றிதழ்களைச் சமர்ப்பிக்க வேண்டும்? என்கிற கேள்விகளுக்கான  பதிலை தெரிந்து கொள்ள வங்கி வட்டாரத்தில் உள்ள பலருடன் பேசினோம். அவர்கள் தந்த விவரங்கள் இதோ உங்களுக்காக...</p>
<p class="content"><span style="color: #800080">எங்கே, எப்படி வாங்கலாம்? </span></p>
<p class="content">அவரவர் வசிக்கும் பகுதியில் உள்ள பொதுத்துறை/ தனியார் வங்கியில் கல்விக் கடன் பெறலாம்.</p>
<p class="content">கல்விக் கடன் பெறுவதற்கு  பள்ளிப் படிப்பை படித்திருக்க வேண்டும். கல்விக் கடனை பெறுவதற்குமுன் எதிர்காலத்தில் வேலைவாய்ப்புள்ள படிப்பு களையும், பயில்வதற்கான சிறந்த கல்லூரியையும் தேர்வு செய்வதில் கவனம் அவசியம்.</p>
<p class="content">கல்விக் கடன் பெற நினைப்பவர் கள், முதலில் கல்லூரியில் தங்களின் நிதியைப் பயன்படுத்திச் சேர்ந்துகொள்வது அவசியம். அதன்பின் அருகில் இருக்கும் வங்கி மேலாளரை அணுகி கல்விக் கடன் பெறுவதற்கான விதிமுறைகளைத்  தெரிந்துகொண்டு, அவர்கள் தரும் விண்ணப்பத்தைப் பூர்த்திசெய்து கொடுக்க வேண்டும்.</p>
<p style="text-align: center"><img alt="" width="600" height="429" src="http://www.vikatan.com/nanayam/2014/05/yjyyjq/images/nav22a.jpg"></p>
<p class="content"><span style="color: #800080">யாருக்கு கிடைக்கும்? </span></p>
<p class="content">இந்திய அரசாங்கம் கல்விக் கடன் பெற தகுதி உள்ள அனைத்து மாணவர்களுக்கும் கல்விக் கடன் வழங்க வேண்டும் என்கிற உத்தரவை அனைத்து வங்கிகளுக்கும் பிறப்பித் திருக்கிறது. ஏழை மாணவர்கள், வறுமைக்கோட்டுக்குக் கீழ் உள்ளவர்கள் என யாராக இருந்தாலும், கல்விக் கடன் கிடைக்கும்.</p>
<p class="content">அங்கீகரிக்கப்பட்ட கல்வி நிறுவனங்களில் கற்றுத்தரப்படும் அனைத்து படிப்புகளுக்கும் கல்விக் கடன் கிடைக்கும் (டிப்ளமோ படிப்புகள் உள்பட).</p>
<p class="content">ஆனால், வேலை வாய்ப்பில்லாத படிப்புகளுக்குக் கல்விக் கடன் வழங்க வங்கிகள் தயங்கவே செய்யும். அதுமாதிரி தரப்படும் கடன்கள் திரும்ப வருமா என வங்கிகள் அஞ்சுவதே இதற்குக் காரணம். தவிர, அங்கீகாரம் இல்லாத கல்வி நிறுவனங்களில் படிக்கும் மாணவர்களுக்கு கல்விக் கடன் கண்டிப்பாகக் கிடைக்காது.</p>
<p class="content"><span style="color: #800080">எவ்வளவு கிடைக்கும்? </span></p>
<p class="content">இந்தியாவில் எல்லா மாநிலங்களிலும் உள்ள கல்வி நிறுவனங்களில் படிக்கும் மாணவர்களுக்கும் அதிகபட்சம் ரூ.10 லட்சம் வரை கல்விக் கடன் கிடைக்கும். வெளிநாடுகளில் படிக்கும் இந்திய மாணவர் களுக்கு அதிகபட்சம் ரூ.20 லட்சம் வரை கல்விக் கடன் கிடைக்கும்.</p>
<p class="content">இதற்கு அதிகமாகக் கல்விக் கடன் தேவையெனில், மாணவர்களின் மதிப்பெண் அடிப்படையிலோ, அவர்கள் தேர்வு செய்திருக்கும் படிப்பின் எதிர்காலத்தின் அடிப்படையிலோ அல்லது பெற்றோர்களின் வருமான விகிதம் போன்ற அடிப்படை விஷயங்களை சரிபார்த்தோ அதிக கல்விக் கடன் கேட்கும் மாணவனுக்குக் கடன் கொடுக்க லாமா, வேண்டாமா என்பதை வங்கியே முடிவெடுக்கும்.</p>
<p class="content"><span style="color: #800080">சமர்ப்பிக்கவேண்டிய ஆவணங்கள்! </span></p>
<p class="content"><img alt="" align="left" width="185" height="278" src="http://www.vikatan.com/nanayam/2014/05/yjyyjq/images/nav22c.jpg">* கல்வி பயில சேர்ந்திருக்கும் கல்லூரியிலிருந்து போனோஃபைட் என்று சொல்லப்படுகிற சேர்ந்ததற்கான ரசீதையும், ஃபீஸ் ஸ்ட்ரக்சர் என்று சொல்லப்படுகிற கல்லூரிக் கட்டணத்துக்கான விவரச் சான்றிதழ் மற்றும் இதர கட்டண விவரங்கள் (ஹாஸ்டல் ஃபீஸ், மெஸ் ஃபீஸ் போன்றவை) அடங்கிய சான்றிதழ்களையும் கடன் பெறப்போகும் வங்கியிடம் சமர்ப்பிக்க வேண்டும்.</p>
<p class="content"> பிளஸ்2 மதிப்பெண் சான்றிதழ், இருப்பிடச் சான்றுக்காக ரேஷன் கார்டு அட்டையின் அட்டஸ்டட் நகல், வருமானச் சான்றிதழ் ஆகியவை சமர்ப்பிக்கப்பட வேண்டும்.</p>
<p class="content">வங்கிகள் வழங்கும் கடன் தொகையில் கீழ்க்கண்ட செலவினங்கள் முழுமையாக அடங்கும்.</p>
<p class="content">கல்லூரியில் கட்ட வேண்டிய கல்வித் தொகை.</p>
<p class="content">தேர்வுக் கட்டணம், புத்தகம் மற்றும் ஆய்வகக் கட்டணம்.</p>
<p class="content">விடுதி மற்றும் சாப்பாட்டுச் செலவுகள்.</p>
<p class="content">மாணவர்களின் கல்விச் சாதனங்கள் மற்றும் சீருடைகள்.</p>
<p class="content">படிப்புக்கான கம்ப்யூட்டர் வசதி மற்றும் புராஜெக்ட் செலவினங்கள்.</p>
<p class="content"><span style="color: #800080">அவசியமானவை! </span></p>
<p class="content"> இந்திய குடிமகனாக இருக்க வேண்டும்.</p>
<p class="content">வேலைவாய்ப்பு அதிகம் உள்ள படிப்புகளைத் தேர்வு செய்திருக்க வேண்டும்.</p>
<p class="content">அரசின் அங்கீகாரம் பெற்ற கல்லூரிகளில் மாணவர்கள் சேர்ந்திருக்க வேண்டும்.</p>
<p class="content">பிளஸ்2 மதிப்பெண்கள் கூட்டு சதவிகிதத்தின் அடிப்படையில் எஸ்.சி., எஸ்.டி. பிரிவினராக இருந்தால் 50 சதவிகிதமாகவும், மற்றப் பிரிவினருக்கு 60 சதவிகிதமாகவும் இருத்தல் அவசியம்.</p>
<p class="content"><span style="color: #800080">உத்தரவாதம் தேவையில்லை! </span></p>
<p class="content">ரூ.4 லட்சம் வரை எந்தவொரு உத்தரவாதமும் தேவையில்லை.</p>
<p class="content">ரூ.4.75 லட்சம் ரூபாய் வரை பெற்றோர்களில் ஒருவரோ அல்லது மூன்றாம் நபரோ தனிநபர் உத்தரவாதம் தரவேண்டும்.</p>
<p class="content"><img alt="" align="right" width="216" height="297" src="http://www.vikatan.com/nanayam/2014/05/yjyyjq/images/nav22b.jpg">ரூ.7 லட்சத்துக்கு அதிகம் என்கிறபோது தன்வசம் இருக்கும் சொத்துக்களில் ஏதாவது ஒன்றை பிணையமாக வைக்க வேண்டும் (உள்நாடு மற்றும் வெளிநாடுகளுக்குச் சென்று படிக்கும் எல்லாருக்கும்  இது பொருந்தும்).</p>
<p class="content"><span style="color: #800080">திரும்பக் கட்டும் முறைகள்! </span></p>
<p class="content">கல்விக் கடனுக்கான அசலையோ அல்லது வட்டியையோ படிக்கிற காலத்தி லேயே கட்டவேண்டும் என எந்த வங்கியும் சொல்வதில்லை. படித்து முடித்து ஓராண்டு ஆனதும் அல்லது வேலை கிடைத்து ஆறு மாதம் கழித்து, இதில் எது முதலில் வருகிறதோ, அன்றிலிருந்து வாங்கிய கடனை வட்டியுடன் திருப்பிச் செலுத்த ஆரம்பித்தால் போதும்.</p>
<p class="content">முழுக் கடனையும் திருப்பிச் செலுத்தக் குறைந்தது ஐந்து ஆண்டுகள் அவகாசம் தரப்படும். படித்து முடித்தபின் வேலை செய்யும் நிறுவனத்தின் மதிப்பு, வாங்கும் சம்பளம் அடிப்படையில் அதிகபட்சம் பத்து ஆண்டுகள் வரை அவகாசம் தரப்படும். இந்த முடிவு வங்கிக்கு வங்கி மாறுபடும்.</p>
<p class="content"><span style="color: #800080">படிக்கும்போது கட்ட தேவை யில்லை! </span></p>
<p class="content">கல்விக் கடன் வாங்கும் மாணவர்களின் பெற்றோரின் ஆண்டு வருமானம் ரூ.4.5 லட்சத்துக்கு குறைவாக இருந்தால், அவர்களின் வருமான சான்றிதழை வங்கியிடம் சமர்ப்பிக்க வேண்டும். வருமான சான்றிதழை ஆரம்பத்தில் சமர்ப்பித்தால் போதுமானது. மாணவன் படிக்கும் காலத்தில் வாங்கும் கடனுக்கான வட்டியை பெற்றோர்கள் கட்டவேண்டிய அவசியம் கிடையாது. அந்தக் கடனுக்கான வட்டியை மத்திய அரசாங்கம் வங்கிகளுக்குச் செலுத்திவிடும்.</p>
<p class="content"><span style="color: #800080">சலுகை! </span></p>
<p class="content">இடைவிடாமல் சரியாகக் கடனைத் திருப்பிச் செலுத்தும் மாணவ, மாணவிகளுக்கு ஒரு சதவிகித வட்டி சலுகை தரப்படும். பொதுவாகவே, கல்விக் கடனுக்கான வட்டி விகிதத்தில் மாணவிகளுக்கு 0.5% சிறப்புச் சலுகை வழங்கப்படுகிறது.</p>
<p class="content"><span style="color: #800080">வரிச் சலுகை! </span></p>
<p class="content">திரும்பச் செலுத்தும் கல்விக் கடனுக்கு வட்டிக்கு மட்டும் 80இ பிரிவின் கீழ் வரிச்சலுகை உண்டு. திரும்பச் செலுத்தும் அசலுக்குக் கிடையாது. யாருக்காகக் கல்விக் கடன் பெறப்பட்டுள்ளதோ, அவருக்குத்தான் வரிச்சலுகை கிடைக்கும். கடனை திரும்பச் செலுத்த ஆரம்பித்து எட்டு ஆண்டுகள் வரை கல்விக் கடனுக்கான வட்டிக்கு வரிச் சலுகை பெறலாம்.</p>
<p class="content"><span style="color: #800080">எச்சரிக்கை! </span></p>
<p class="content">கல்விக் கடன் வாங்கிப் படிக்கும் மாணவர்கள் செமஸ்டர் தேர்வு மதிப்பெண் சான்றிதழ்களை ஒவ்வொரு ஆறு மாதத்துக்கு இடையே வங்கி மேலாளரிடம் காட்ட வேண்டும். ஏதேனும் ஒரு பாடத்தில் தேர்ச்சி பெறாமல் போனால், மேற்கொண்டு தரவேண்டிய கடன் தொகை நிறுத்தப்படலாம். மீண்டும் அந்தப் பாடத்தில் தேர்ச்சி பெற்றபிறகே வங்கியிடமிருந்து கல்விக் கடனை எதிர்பார்க்க முடியும்.</p>
<p class="content">கல்லூரிப் படிப்பை பாதியில் நிறுத்தினாலோ, ஒழுங்கீனமாக நடந்துகொண்டாலோ, கல்லூரி யிலிருந்து விலக்கப்பட்டாலோ கல்விக் கடன் நிறுத்தப்படும். அப்படி நிறுத்தப்பட்டால் அதுவரை வாங்கிய கடனை வட்டியோடு திரும்பச் செலுத்த வேண்டியிருக்கும்.</p>
<p class="content"><span style="color: #800080">கட்டாமல் போனால்..? </span></p>
<p class="content">கல்விக் கடனை திரும்பக் கட்டாமல் போனால், நீதிமன்ற நடவடிக்கை, பாஸ்போர்ட் முடக்கம் என்று எல்லா நடவடிக்கைகளையும் வங்கி எடுக்க முடியும். அவ்வளவு ஏன், கடனை திருப்பிக்கட்ட மறுப்பவர் பணி செய்யும் நிறுவனத்தைகூட வங்கி அணுகி, கடனை கட்டச் சொல்லலாம்.</p>
<p class="content">கல்விக் கடன் வாங்கிப் படித்த மாணவர், படித்து முடித்தபின் வேலை கிடைக்காவிட்டால், அது தொடர்பான விவரத்தை சம்பந்தப்பட்ட வங்கியில் தெரிவித்தால் கடனை திருப்பிச் செலுத்துவதற்கான கால அவகாசம் நீட்டிக்கப்படும்.</p>
<p class="content"><span style="color: #800080">மறுக்கப்படுவதற்கான காரணங்கள்! </span></p>
<p class="content">கல்விக் கடன் தர சில வங்கிகள் தயக்கம் காட்டுவது ஏன் என ஓய்வு பெற்ற வங்கி மேலாளர் ஒருவரிடம் கேட்டோம்.  ''வங்கிகள் சிலருக்கு கல்விக் கடன் தரமறுப்பது உண்மையே. ஆனால், எல்லாருக்கும் கல்விக் கடன்கள் தர மறுப்பதில்லை. கல்விக் கடனை திரும்பக் கட்டுவதற்கு உத்தரவாதம் இல்லை என்பதாலேயே பெரும்பாலான வங்கிகள் கல்விக் கடனுக்கு முக்கியத்துவம் தருவதில்லை.</p>
<p class="content">கல்விக் கடன் என்பது நமது பிறப்புரிமை. அந்த உரிமையைப் பறிக்கவோ, பறிகொடுக்கவோ வேண்டாம். அதேசமயம், வாங்கும் கடனை திருப்பிச் செலுத்த வேண்டியதும் நமது கடமையே.</p>
<p class="content">ஆனால், நம்மில் பெரும்பாலானவர்கள் கல்விக் கடன் வாங்கினால் அதை திரும்பக் கட்டத் தேவையில்லை என்றுதான் நினைக்கிறோம். இந்த எண்ணம் தவறானது'' என்றவர், சில முக்கியமான விஷயங்களையும் சொன்னார்.</p>
<p class="content">''கல்விக் கடனுக்கு விண்ணப்பிக்கும் மாணவரின் தந்தையோ, பெற்றோரில் ஒருவரோ அந்த வங்கியில் ஏற்கெனவே ஏதோ ஒரு கடன் பெற்று அதைச் சரிவரத் திருப்பிச் செலுத்தாமல் இருந்தால்  கடன் மறுக்கப்பட வாய்ப்பு அதிகம்.</p>
<p class="content">மேலும், மாணவரின் குடும்பத்தில் ஏற்கெனவே ஒருவர் கல்விக் கடன் பெற்று அதைத் திருப்பிச் செலுத்தாமல் இருந்தாலோ, கல்விக் கடன் கேட்கும் மாணவர் குறைவான மதிப்பெண் எடுத்திருந்தாலோ, அங்கீகரிக்கப்படாத கல்வி மற்றும் கல்வி நிறுவனங்களைத் தேர்வு செய்திருந்தாலோ கல்விக் கடன் மறுக்கப்படலாம்.  </p>
<p class="content">ஆனால், எல்லாச் சான்றிதழ் களையும் தந்தபிறகும் கல்விக் கடன் நிராகரிக்கப்பட்டால், அதற்கான காரணத்தைச் சரியாகச் சொல்லவில்லை என்றால், சட்டபடி அணுகுகிற உரிமை மாணவனுக்கு உண்டு'' என்றார்.</p>
<p class="content">படங்கள்:  ர.சதானந்த்.</p>
<hr>
<p style="text-align: center"><span style="color: #993300"><span style="font-size: medium">தீர்வு தரும் 'வாய்ஸ் ஆஃப் இந்தியன்’! </span></span></p>
<p class="content">கல்விக் கடன் கிடைக்காத மாணவர்களுக்கு உதவுவதற்கென்றே செயல்பட்டு வருகிறது 'வாய்ஸ் ஆஃப் இந்தியன்’ என்கிற பொதுநலச் சேவை நிறுவனம். சென்னை பிராட்வேயில் இயங்கிவரும் 'வாய்ஸ் ஆஃப் இந்தியன்’ நிறுவனத்தை இயக்கிவரும் தீபக் என்பவரை சந்தித்துப் பேசினோம்.</p>
<p class="content">''வாய்ஸ் ஆஃப் இந்தியன் என்னும் அமைப்பானது தகவல் அறியும் உரிமைச் சட்டத்தின் கீழ் (ஆர்.டி.ஐ.) அரசுத் துறை சம்பந்தமான மக்கள் பிரச்னைக்கு உதவும் நோக்கில் உருவாக்கப்பட்ட அமைப்பாகும். இந்த அமைப்பின் மூலம் நானும் என் நண்பர்கள் சுரேஷ் குமார் மற்றும் ராஜேந்திர பிரசாத் ஆகிய மூவரும் சேர்ந்து ஆர்.டி.ஐ மூலம் பிரச்னைகளுக்கு தீர்வு கிடைக்கும் என்கிற தெளிவை மக்களிடம் ஏற்படுத்தி வருகிறோம். ஓய்வு பெற்ற தாசில்தார் பாலசுப்ரமணியன் மற்றும் சிவராஜ் ஆகியோரால் உருவாக்கப்பட்ட இந்த அமைப்பு, சென்னை, வேலூர், காஞ்சிபுரம், மதுரை என நான்கு நகரங்களில் இயங்கி வருகிறது'' என்றார் தீபக்.</p>
<p class="content"><span style="color: #800080">சந்திக்கும் பிரச்னைகள்! </span></p>
<p class="content">இந்த அமைப்பின் இன்னொரு முக்கியஸ்தரான சுரேஷ் குமார், 'சென்னையில் 1 மற்றும் 15-ம் தேதிகளிலும், மதுரையில் மாதத்தின் முதல் சனிக்கிழமையிலும் கல்விக் கடன் பெறுவதற்கான  ஆலோசனை தரும் கூட்டத்தை,  நாங்கள் நடத்துகிறோம்.</p>
<p style="text-align: center"><img alt="" width="260" height="194" src="http://www.vikatan.com/nanayam/2014/05/yjyyjq/images/nav22d.jpg"></p>
<p class="content">இந்த உதவி மையத்தின் மூலம், வங்கிகள் கல்விக் கடன் பெறுவதற்கான விண்ணப்பப் படிவத்தைத் தராமல் இருப்பது;  விண்ணப்பங்களைச் சமர்ப்பித்தும் 30 நாட்களுக்குள் கடனை வழங்காமல் மாதக் கணக்கில் எந்தப் பதிலும் தராமல் இருப்பது; படிக்கத் தேவையான கட்டணத்தைவிடக் குறைந்த அளவு கடன் வழங்குவது; படிக்கும்போதே வட்டி செலுத்துமாறு வற்புறுத்துவது ஆகிய பிரச்னைகளுக்கு ஆர்.டி.ஐ சட்டம் மூலம் விண்ணப்பித்து, அதற்கான தகுந்த பதில் பெற அவர்களுக்கு உதவுவோம். பாதிக்கப்பட்டவர்கள் பயனடைய வழிநடத்துவது மட்டுமே எங்கள் வேலை.</p>
<p class="content">சென்னை மற்றும் மதுரை மாவட்டங்களில் இருந்து எங்கள் பார்வைக்கு அதிகமான புகார்கள் வந்துள்ளன. கடந்த மூன்று வருடங்களாக இயங்கிவரும் வாய்ஸ் ஆஃப் இந்தியா இதுவரை மட்டும் மொத்தம் 12,000 பேருக்கு கல்விக் கடன் பெறுவதில் உதவி செய்திருக்கிறது'' என்றார் அவர்.</p>
<p style="text-align: right"><span style="color: #993300">படம், தகவல்: ரெ.சு.வெங்கடேஷ். </span></p>
<hr>
<p style="text-align: center"> <span style="color: #993300">கல்விக் கடனால்தான் நான் படித்தேன்! </span></p>
<p style="text-align: center"><span style="color: #993300"><img alt="" width="84" height="131" src="http://www.vikatan.com/nanayam/2014/05/yjyyjq/images/nav22e.jpg"></span></p>
<p class="content"> ''நான் +2-ல் 90 சதவிகித மார்க் எடுத்தபோதும், என் குடும்பப் பொருளாதாரம் என்னை படிக்கவைக்கிற அளவுக்கு இல்லை. எனவே, வங்கியை அணுகி, 1.25 லட்சம் ரூபாய் கடன் கேட்டேன். கடனுக்கு ஈடாக கொடுக்க எங்களிடம் எதுவும் இல்லை என்பதை ஏற்றுக்கொண்டு, எனக்கு கல்விக் கடன் தந்தார்கள். என்னைப் பொறுத்தவரை, மாணவர்களுக்குத் தரப்படும் கல்விக் கடன் என்னைப் போன்றவர்களுக்குக் கிடைத்த வரப்பிரசாதம்.''</p>
<p style="text-align: right"><span style="color: #808000"><strong>-ரெ.சு.வெங்கடேஷ். </strong></span></p>
<p style="text-align: center"><span style="color: #993300">கல்விக் கடன் வாங்க கஷ்டப்பட்டேன்! </span></p>
<p style="text-align: center"><span style="color: #993300"><img alt="" width="86" height="150" src="http://www.vikatan.com/nanayam/2014/05/yjyyjq/images/nav22f.jpg"></span></p>
<p style="text-align: left">''நாங்கள் திருப்பூரிலிருந்து பழனிக்கு குடிபெயர்ந்ததால், பழனியிலேயே கல்விக் கடன் வாங்க முடிவு செய்தேன். பழனியில் உள்ள ஒவ்வொரு வங்கியாக ஏறி இறங்கினேன். மூன்று வருடமாவது அந்த ஊரில் குடியிருந்தால்தான் கல்விக் கடன் தருவோம் என்றார்கள். கடைசியில் ஒரு வங்கியில் என் அப்பாவுக்குத் தெரிந்த அலுவலர் இருந்ததால், அவர் சொல்லி எனக்கு கல்விக் கடன் வாங்கித் தந்தார். ஆனாலும், எனக்கு தேவைப்பட்ட தொகையைவிடக் குறைவாகவே கடன் தந்தார்கள்.''</p>
<p style="text-align: right"><span style="color: #808000"><strong>- லோ.இந்து.</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மார்க்கெட் டிராக்கர் (MARKET TRACKER)</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav81c.jpg"></p>
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav81b.jpg"></p>
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav81a.jpg"></p>
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav81.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பங்குகள்: வாங்கலாம்...விற்கலாம்! </div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img width="600" height="844" alt="" src="http://www.vikatan.com/nanayam/2014/05/yjyyjq/images/nav74b.jpg"></p>
<p class="content"> </p>
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav74a.jpg"></p>
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav74.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கம்பெனி ஸ்கேன் - கோல்கேட்! </div>
<div class="subtitle1"></div>
<div class="content" style="border-top:1px solid #DDD;">
<p class="content">1937-ம் ஆண்டிலிருந்து இந்தியாவில் தொழில் செய்துவரும் நிறுவனமும், தன்னுடைய முதன்மையான தொழிலில் ஏறக்குறைய 55 சதவிகிதம் சந்தைப் பங்களிப்பை யும், ஏறக்குறைய 5.14 மில்லியன் கடைகள் வழியாக விற்பனை செய்யப்படும் பொருட்களைத் தயாரிக்கும் நிறுவனம் ஒன்றைத்தான் நாம் இந்த வாரம் ஸ்கேனிங்குக்கு எடுத்துக்கொண்டுள்ளோம். உங்கள் அனைவருக்கும் மிகவும் பரிச்சயமான தயாரிப்புகளைக் கொண்ட கோல்கேட் பாமோலிவ் (இந்தியா) லிமிடெட்தான் அது.</p>
<p class="content"><span style="color: #800080">தொழில் எப்படி? </span></p>
<p class="content">பற்பசை, டூத்ப்ரஷ், ஷவர் ஜெல், ஷவர் க்ரீம்ஸ், குளியல் சோப்புகள், கைகழுவுவதற்கான சோப் திரவங்கள், ஷேவிங் ப்ரஷ்கள், ஷேவிங் க்ரீம், பாத்திரம் கழுவுவதற்கான சோப்புக் கட்டிகள் எனப் பல்வேறு தனிமனித மற்றும் வீட்டு உபயோகப் பொருட்களின் சந்தை என்பது நாளுக்குநாள் வளர்ந்துவரும் ஒன்று எனலாம்.</p>
<p class="content">விளம்பரத்துக்கு அதிகப்படியான செலவுகளும், தரக்கட்டுப்பாடும், உள்நாட்டு மற்றும் வெளிநாட்டு கம்பெனிகளின் கடுமையான போட்டியும் இந்தத் துறையின் குணாதிசயமாகும்.</p>
<p style="text-align: center"><img alt="" width="580" height="259" src="http://www.vikatan.com/nanayam/2014/05/yjyyjq/images/nav19c.jpg"></p>
<p class="content">அதேசமயம், விற்பனை அதிகரிப்புக்கான வாய்ப்புகள் மிக அதிகமாக உள்ள தொழில் இது என்றும் சொல்லலாம். பற்களுக்கான பராமரிப்பு அளவில் உலக சராசரியில் வருடத்துக்கு இந்திய மக்கள் உபயோகிக்கும் 146 கிராம் பற்பசை என்பது மிகக் குறைந்த அளவாகும்.</p>
<p class="content">அதிகபட்ச அளவாக பிரேசிலில் 599 கிராமும், இந்தியாவுக்கு அடுத்தபடியாக அளவில் சற்று அதிகமாக உள்ள நாடான சீனாவில் வருடத்துக்கு இது 280 கிராமுமாக இருக்கிறது. எனவே, பற்பசை விற்பனைக்கு நல்லதொரு களம் இந்தியாவில் காத்திருக்கிறது எனலாம்.</p>
<p class="content">நாளுக்கு இரண்டுமுறை பல்துலக்குதல் என்பதை ஏறக்குறைய பத்து சதவிகித இந்தியர்கள், அதிலும் நகர்ப்புறத்தில் வசிப்பவர்கள் மட்டுமே செய்கின்றனர் என்கிறது ஆய்வுகள்.</p>
<p class="content">மேலும், ஏறக்குறைய 325 மில்லியன் மக்கள் பல்துலக்க டூத்பேஸ்ட் பயன்படுத் துவதில்லை என்கிறது ஆய்வுகள். டூத்பேஸ்ட் இந்திய நகரங்களில் 91 சதவிகித மக்களையும், கிராமங்களில் 63 சதவிகித மக்களையும் சென்றடைந்திருக்கிறது என்ற தகவலும் வியாபாரத்துக்கான வாய்ப்பு இன்னமும் நிறையவே இருக்கிறது என்பதையே இது  காட்டுகிறது.</p>
<p class="content">கிராமங்களுக்குப் பற்பசையை எடுத்துச் சென்று அறிமுகப்படுத்த விலை குறைந்த வகைப் பற்பசைகள் தேவைப்படுகிறது. வேகமான பொருளாதார வளர்ச்சியினால் வரும் வசதிவாய்ப்புகள் ஓரல்கேர் துறையில் பிரீமியம் செக்மெண்டில் விற்பனை வளர்ச்சிக்கு உதவுகிறது எனலாம். அதேபோல், ஓரல்கேர் துறையில் சிறப்புத் தேவைகளான பல் கூச்சம் போன்றவற்றுக்கான டூத்பேஸ்ட்களும் பிரீமியம் செக்மெண்டாக இருப்பதால் அதிக லாபம் கிடைக்க வாய்ப்புள்ளது.</p>
<p style="text-align: center"><img alt="" width="349" height="266" src="http://www.vikatan.com/nanayam/2014/05/yjyyjq/images/nav19b.jpg"></p>
<p class="content"><span style="color: #800080">கம்பெனி எப்படி? </span></p>
<p class="content">டூத்பேஸ்ட் என்றாலே கோல்கேட் என்ற ஸ்ட்ராங் பிராண்ட் ரீகால் (பொருளைச் சொன்னவுடன் நினைவு கூறும் பிராண்ட்) கொண்ட நிறுவனம் இது. ஏறக்குறைய 75 வருட பாரம்பரியத்தைக் கொண்டிருப்பதால் இந்த அளவு பிராண்ட் ரீகால் கொண்டிருக்கிறது கோல்கேட். விளம்பரம் மற்றும் பிராண்ட் புரமோஷன் என்ற இரண்டுக்கும் பெரும் தொகையைச் செலவு செய்வதால் பெரும்பாலான பிராண்ட் சர்வேக்களில் முதல் மூன்று இடங்களுக்குள்ளே இடம்பெறும் உயரிய நிலையை எட்டியுள்ளது கோல்கேட்.</p>
<p class="content">உலகளாவிய அளவில் கோகோ கோலாவுக்கு அடுத்தபடியாக அதிக அளவில் விநியோகம் செய்யப்படும் தயாரிப்புகளைக்கொண்ட ஒரு நிறுவனமாகத் திகழ்கிறது கோல்கேட். அதேசமயம், மக்களைச் சென்றடையும் அளவீட்டில் ஏறக்குறைய உலக மக்கள்தொகையில் 65 சதவிகித மக்களைச் சென்றடைகிறது கோல்கேட்டின் தயாரிப்பு கள். கோகோ கோலாவின் தயாரிப்புகளோ ஏறக்குறைய 44 சதவிகித மக்களைச் சென்றடை கிறது. கோல்கேட்டின் மொத்த விற்பனையில் ஏறக்குறைய 97 சதவிகித அளவு ஓரல்கேர் தயாரிப்புகளிலிருந்து வருகிறது.</p>
<p class="content">கிராமப்புறங்களில் வேகமான விற்பனை வளர்ச்சி சாத்தியம் என்பதை மனத்தில் கொண்டதால் கடந்த இரண்டு வருடங்களில் தனது கிராமப்புற நெட்வொர்க்கை ஏறக்குறைய 25 சதவிகித அளவுக்கு வளர்த்துக் கொண்டுள்ளது கோல்கேட். அடுத்த மூன்று வருடங்களில் இந்த நெட்வொர்க்கின் அளவை இரட்டிப்பாக்கவும் திட்டங்களைக் கைவசம் வைத்துள்ளது.</p>
<p class="content">இந்திய பல் மருத்துவக் கழகத்தின் அங்கீகரிப்புடன் கூடிய பற்பசைகளைத் தயாரித்து விற்பதால் மக்களிடையே நன்மதிப்பைப் பெற்றுள்ளது கோல்கேட்டின் தயாரிப்புகள். பல் மருத்துவர்களில் ஏறக்குறைய 80 சதவிகிதம் பேர் கோல்கேட் தயாரிப்புகளைப் பயன்படுத்த சொல்லி ஆலோசனை வழங்குவதாகச் சொல்கின்றன ஆய்வுகள். தனது தயாரிப்புகளை அறிமுகப்படுத்தவும் சமூக அக்கறைக்காகவும் பள்ளி மாணவர்களுக்கான பிரைட் ஸ்மைல் - பிரைட் ஃப்யூச்சர் என்ற திட்டத்தைச் செயல்படுத்துகிறது கோல்கேட். கடந்த வருடத்தில் 25,000 பல் வைத்தியர்கள் உதவியுடன் 2.35 லட்சம் பள்ளிகளில் பயிலும் ஏறக்குறைய 107 மில்லியன் குழந்தைகளுக்கும், மற்றுமொரு திட்டமான ஓரல் ஹெல்த் மாதம் என்ற திட்டத்தை ஏறக்குறைய 1,100 ஊர்களில் வசிக்கும் 3.8 மில்லியன் வாடிக்கையாளர்களுக்கும் கொண்டு சேர்த்துள்ளது கோல்கேட்.</p>
<p style="text-align: center"><img alt="" width="600" height="196" src="http://www.vikatan.com/nanayam/2014/05/yjyyjq/images/nav19a.jpg"></p>
<p class="content">மேலும், பற்பசைகளில் ஒவ்வொரு நபரின் சிறப்புத் தேவைகளுக்கும் தேவையான பல்வேறு புராடக்ட்களைக் கொண்டுள்ளது. இதுதவிர, என்ட்ரி லெவலில் கோல்கேட் டூத் பவுடரையும், டூத் பவுடரில் இருந்து பேஸ்ட்டுக்கு மாற நினைப்பவர்கள் பெரிய அளவில் செலவு செய்யாமல் முயற்சி செய்து பார்க்க கோல்கேட்-சிபாகா எனும் விலை குறைந்த பிராண்டில் தன்னுடைய தயாரிப்புகளை விற்றுவருகிறது கோல்கேட்.</p>
<p class="content"><span style="color: #800080">ரிஸ்க் எதுவும் உண்டா? </span></p>
<p class="content">எஃப்.எம்.சி.ஜி கம்பெனிகளில் ரிஸ்க் என்றால் போட்டியும், புதிய புராடக்ட்களை அறிமுகப்படுத்தும்போது செய்யப்படும் விளம்பரச் செலவும் லாபத்தைப் பாதிக்கும் ரிஸ்க் ஆகும். போட்டியைப் பொறுத்தவரை, கோல்கேட் பாமோலிவ் நல்லதொரு தற்காப்பு வளையத்தை தன்னைச் சுற்றிப்போட்டுக்கொண்டுள்ளது எனலாம். டென்டிஸ்ட்கள் மற்றும் டென்டல் அசோசியேஷனின் பரிந்துரை என்பது இந்தத் தற்காப்பு வளையத்தின் முக்கிய அங்கம் எனலாம்.</p>
<p class="content">அதேபோல், மிகப் பெரிய டிஸ்ட்ரிப்யூஷன் நெட்வொர்க்கும், அதிலும் மிகச் சிறப்பாக கிராமப்புறங்களில் செய்துவரும் வேகமான விரிவாக்கமும் இந்தப் போட்டிக்கான தற்காப்பு வளையத்தை இன்னமும் கடினமாக்கிக்கொள்ள உதவுகிறது. விளம்பரச் செலவுகள் தொடர்ந்து செய்யப்பட்டு வந்தபோதிலும், கணிசமான அளவில் லாபம் பார்க்கத் தவறவில்லை இந்த நிறுவனம்.</p>
<p class="content">எனவே, இந்த ரிஸ்க்கும் குறைவு எனலாம். பொருளாதாரச் சுணக்கம் இந்தத் தொழிலில் உள்ள பெரும்பான்மையான பொருட்களைப் பாதிக்காது (பிரீமியம் பொருட்கள் தவிர) என்பதால் அதுகுறித்து பெரிய அளவில் கவலைகொள்ளத் தேவையில்லை.</p>
<p class="content">டிவிடெண்ட் அளவீட்டில் பார்த்தால், கடந்த 35 ஆண்டுகளாகத் தொடர்ந்து டிவிடெண்ட் தந்துவரும் நிறுவனம் இது. டிவிடெண்டின் அளவு அதிகபட்சமாக லாபத்தில் 30% வரை போகிறது.</p>
<p class="content">இந்த நிறுவனத்தின் அமெரிக்கத் தாய் நிறுவனம் கிட்டத்தட்ட 109 வருடங்களாகத் தொடர்ந்து டிவிடெண்ட் தந்துவருவது கூடுதல் தகவல்.</p>
<p class="content">மிகவும் பரிச்சயமானதும், நல்ல டிராக் ரெக்கார்டை கொண்டதுமாகிய இந்த நிறுவனத்தின் பங்குகளைச் சரியான சமயத்தில் வாங்கி முதலீட்டாளர்கள் தங்கள் போர்ட்ஃபோலியோவில் சேர்த்துக்கொள்ளலாம்.</p>
<p style="text-align: right"><span style="color: #993300">- நாணயம் ஸ்கேனர். </span></p>
<p style="text-align: right"><span style="color: #993300">(குறிப்பு: இந்தப் விலையிலேயே வாங்க வேண்டிய பங்கு பரிந்துரை பகுதி அல்ல. இதில் சொல்லப்பட்டுள்ள  பங்குகளை வாங்குவது முதலீட்டாளர்களின் தனிப்பட்ட முடிவாகும்!) </span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">SME கைடுலைன்! </div>
<div class="subtitle1">தொழில் முனைவோர்களின் வெற்றிக்கு... </div>
<div class="subtitle2">மார்க்கெட்டிங் மந்திரத்தைக் கற்றுக்கொள்ளுங்கள்! </div>
<div class="subtitle3">ச.ஸ்ரீராம் படங்கள்: பா.காளிமுத்து, ச.இரா.ஸ்ரீதர்.</div>
<div class="subtitle4"></div>
<div class="content" style="border-top:1px solid #DDD;">
<p class="content">'சின்ன குண்டூசியாக இருந்தாலும் சரி, பெரிய இன்ஜினீயரிங் உபகரணமாக இருந்தாலும் சரி, அதைத் தரமாகத் தயார் செய்வதில் எஸ்.எம்.இ.களான நாங்கள் சிறப்பாகவே செயல்படு கிறோம். ஆனால், நாங்கள் தயார் செய்த பொருளை எங்களால் சரியான முறையில் சந்தைப்படுத்த முடியவில்லை. இதற்கு நாங்கள் என்ன செய்ய வேண்டும்?'' எனப் பல சிறு மற்றும் நடுத்தரத் தொழில்முனைவோர்கள் நமக்கு மின் அஞ்சல் அனுப்பிக் கேட்டிருக்கிறார்கள்.</p>
<p class="content">எஸ்.எம்.இ.கள் தங்கள் பொருளை எவ்வாறு சந்தைப்படுத்தலாம் என்று எம்.எஸ்.எம்.இ வளர்ச்சி மையத்தின் உதவி இயக்குநர் புனிதவதியிடம் கேட்டோம். விளக்கமாக எடுத்துச் சொன்னார் அவர்.</p>
<p class="content">'சிறு மற்றும் நடுத்தரத் தொழில் முனைவோர்கள் தங்கள் பொருட்களைத் தரமான முறையிலும், நல்ல தொழில் நுட்பத்தைப் பயன்படுத்தியும் தயாரித்து வருகின்றனர் ஆனால், அவர்களுக்கு அதனை எப்படி சந்தைப்படுத்துவது, அதாவது எப்படி மார்க்கெட்டிங் செய்வது என்பது பற்றிய விழிப்பு உணர்வு சற்று குறைவாகவே உள்ளது. இந்த விஷயத்தில் இரண்டுவிதமான பிரச்னைகளை தொழில்முனைவோர்கள் எதிர்கொள்கின்றனர்.</p>
<p style="text-align: center"><img alt="" width="600" height="303" src="http://www.vikatan.com/nanayam/2014/05/yjyyjq/images/nav60f.jpg"></p>
<p class="content">முதலாவதாக, புதிய தொழில்முனைவோர்கள் எங்கு தொழில் தொடங்குகிறார்கள்? என்ன பொருளை தயாரிக்கிறார்கள்? அதற்கான மார்க்கெட் அவர்கள் தொழில் செய்யும் பகுதியில் உள்ளதா எனப் பார்க்க வேண்டும். அடுத்து, யாருக்கு அந்தப் பொருள் அதிகம் தேவைப்படுகிறது என்று பார்க்க வேண்டும். அதற்கேற்றவாறு தங்கள் தொழிலை மார்க்கெட் செய்ய வேண்டும்.</p>
<p class="content">தொழிலை தொடங்கும்முன் சிலர் சரியான திட்ட அறிக்கை இல்லாமல் ஆரம்பித்துவிடு கின்றனர். ஒழுங்காக மார்க்கெட்டை ஆராய்ந்து அதற்கு ஏற்றவாறு பொருட்களைத் தயாரித்து சந்தைப்படுத்த வேண்டும். மார்க்கெட் ஆராய்ச்சி செய்யாமல் தொழிலில் இறங்குபவர்கள் ஆரம்பத்தில் மார்க்கெட்டை தவறவிட்டால் அவர்களுக்கு சந்தைப்படுத்துதல் என்பது சவாலாக மாறிவிடுகிறது.</p>
<p style="text-align: center"><img alt="" width="600" height="297" src="http://www.vikatan.com/nanayam/2014/05/yjyyjq/images/nav60e.jpg"></p>
<p class="content">இரண்டாவதாக, ஏற்கெனவே தொழில்முனைவோராக இருப்பவர்கள் அவர்கள் செய்யும் பொருட்களை நல்ல முறையிலும், அதிகத் தரத்தோடும் தயாரித்துவிட்டு, அதனை விற்பனை செய்ய சரியான வழி தெரியாமல் தவிக்கின்றனர். பொருட்களை விற்பதற்கான வாய்ப்பு எங்கு இருக்கிறது என்பது பற்றிய விழிப்பு உணர்வு இல்லாமல் இருப்பதே அவர்களால் சந்தையில் பிரகாசிக்க முடியாமல் போகக் காரணம். சந்தைப்படுத்துதல் குறையும்போது அவர்களால் தங்கள் உற்பத்தி விற்பனை விகிதத்தை சரிவரப் பராமரிக்க முடியாது. அதனைக் கட்டுப்படுத்த சரியான மார்க்கெட்டிங் உத்திகளைப் பயன்படுத்த வேண்டும்.</p>
<p class="content">இவர்கள் செய்யவேண்டிய தெல்லாம், தாங்கள் தயாரிக்கும் பொருட்கள் எங்கு விற்பனை யாகும், யாருக்கு விற்கலாம் என்பது போன்ற தகவல்களின் அடிப்படையில் உத்திகளைப்  பின்பற்றினால் அவர்களால் மார்க்கெட்டில் தங்கள் பொருட்களை விற்க முடியும்.</p>
<p class="content">உதாரணமாக, ஒருவர் வாகன உதிரிபாகம் தயாரிக்கிறார் எனில், அதற்கான வாய்ப்புகள் எங்கு உள்ளது, அதனை வாங்கும் பெரிய நிறுவனங்கள் எவை, தொழில் செய்யும் இடத்திலிருந்து எவ்வளவு தொலைவில் உள்ளது என்பது போன்ற தகவல்கள் தெரிந்தால் மட்டுமே மார்க்கெட்டில் தங்கள் பொருளை சந்தைப்படுத்த முடியும்.</p>
<p style="text-align: center"><img alt="" width="600" height="388" src="http://www.vikatan.com/nanayam/2014/05/yjyyjq/images/nav60a.jpg"></p>
<p class="content">இதுதவிர, அவர்கள் தயாரிக் கும் பொருளை பொறுத்தும் சந்தைப்படுத்துதலுக்கான உத்திகளை பின்பற்ற  வேண்டும். அவர்கள் தயாரிக்கும் பொருள் நுகர்வோர் பயன்பாட்டு பொருளா அல்லது தொழிற்சாலைகளில் பயன் படுத்தும் பொருளா என்பதைப் பொறுத்து உத்திகளை வகுக்க வேண்டும்.</p>
<p class="content">ஒருவேளை, தயார் செய் யப்படும் பொருட்கள், நுகர்வோர் பொருளாக இருந்தால் பி2சி (பிசினஸ் 2 கஸ்டமர்) என்ற முறையில் சந்தைப்படுத்துதல் அவசியம். அதாவது, நாம் தயாரிக்கும் பொருளை நேரடியாக வாடிக்கையாளர்களிடம் விற்கும் முறை. இப்படி செய்யும்போது வாடிக்கையாளர்களிடம் தங்கள் தரம், பொருட்களது சிறப்புத் தன்மை வைத்து பிரபலப்படுத்த வேண்டும்.</p>
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav60b.jpg"></p>
<p class="content">அடுத்து, தொழிற்சாலைகளில் பயன்படுத்தும் பொருட்களாக இருந்தால், அதற்கு பி2பி (பிசினஸ்2பிசினஸ்) என்ற முறையில் சந்தைப்படுத்துதல் அவசியம். அதாவது, நாம் தயாரிக்கும் பொருள் நிறுவனங்களுக்கு நேரடியாக கொண்டு போய் சேர்ப்பது.  இதற்கு சரியான நேரத்தில் சரியான இடத்தில் உள்ள நிறுவனங்களுக்கு கொண்டு போய்ச் சேர்க்குமாறு பொருட்களை சந்தைப்படுத்த <img alt="" align="left" width="118" height="141" src="http://www.vikatan.com/nanayam/2014/05/yjyyjq/images/nav60d.jpg">வேண்டும். காலம் தவறாமல்  பொருட்களை சப்ளை செய்வதன் மூலமே   தொடர்ந்து ஆர்டர் பெற முடியும்.</p>
<p class="content">மேலும், பெரிய அளவில் உற்பத்தி செய்யும் பொதுத் துறை நிறுவனங்கள் எஸ்.எம்.இ.களிடமிருந்து கட்டாயம் 20 சதவிகித தயாரிப்புகளை வாங்க வேண்டும் என்பது நடைமுறை விதி. இதற்கு ஒவ்வொரு எஸ்.எம்.இ.யும் அரசிடம் தங்கள் நிறுவனம் பற்றிய தகவல்களைப் பதிவு செய்துகொள்ள வேண்டும். (பார்க்க எதிர்பக்கமுள்ள பெட்டிச் செய்தி!)</p>
<p class="content">மேலும், ஒவ்வொரு மாவட்டத்திலும் மாவட்ட தொழில் துறை மையம் உள்ளது. அதில், எஸ்.எம்.இ.களை மேம்படுத்த மற்றும் அவர்கள் பயன்பெற உதவும் அனைத்துத் திட்டங்களுக்கும் விளக்க மளிக்கப்பட்டு உதவிகளும் வழங்கப்படுகிறது. இதனை எஸ்.எம்.இ.கள் அவசியம் பயன்படுத்திக்கொள்ள வேண்டும்'' என்றார் புனிதவதி.</p>
<p class="content">தொழிலில் ஜெயிக்க  மார்க்கெட்டிங் மந்திரத்தை கற்றுக்கொள்வது அவசியம் என்பதை எஸ்.எம்.இ.கள் உணரவேண்டும்!</p>
<p style="text-align: center"><img width="334" height="520" alt="" src="http://www.vikatan.com/nanayam/2014/05/yjyyjq/images/nav60h.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பணம் கொட்டும் தொழில்கள் </div>
<div class="subtitle1">இரும்புத் தடுப்பு மற்றும் கதவுகள்! </div>
<div class="subtitle2">நீரை.மகேந்திரன் </div>
<div class="subtitle3"></div>
<div class="content" style="border-top:1px solid #DDD;">
<p class="content">எந்த ஊரிலும் தொடங்குவதற்கு ஏற்ற தொழில் இது. சிறிய முதலீடு, அலட்டல் இல்லாத வருமானம் என்பதுதான் இதன் சிறப்பு. தொழில்நுட்ப அறிவு வேண்டுமே எனப் பயப்படத் தேவையில்லை. அடிப்படை தொழில்நுட்ப அறிவு இருந்தால் போதும்.</p>
<p class="content">தவிர, புதிதாகக் கற்றுக் கொள்வதற்கும் எளிதான தொழில். புதிய டிசைன்களை யோசிக்கும் முயற்சி, ஆர்வம் இருந்தால் எந்த ஊராக இருந்தா லும் ஏற்றம் தரும் தொழில் இது.</p>
<p class="content">வீடு பாதுகாப்பு சார்ந்து மக்கள் அதிகம் நம்புவது கிரில்கேட் என்று சொல்லப்படுகிற இரும்புத் தடுப்புகள் மற்றும் இரும்புக் கதவுகள் வகையறாக் களைத்தான். புதிதாகக் கட்டப்படும் வீடுகளின் ஜன்னல்கள், இதர வகை வெல்டிங் வேலைகள் என முக்கியமான தொழில் இது. தேவை அதிகமாக உள்ள இடத்தை அறிந்துகொண்டு இறங்கினால் நல்ல லாபம் பார்க்கலாம் என்கின்றனர். கட்டுமான தொழில் செய்பவர் களோடு நல்ல புரிந்துணர்வு இருக்கும்பட்சத்தில், தொடர்ச்சியான வேலை கிடைக்கும். எந்த வேலையிலும் தனித்த அடையாளம் காட்ட விரும்புபவர்கள், இந்தத் தொழிலிலும் வெற்றிக்கொடி நாட்டலாம்.</p>
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav53a.jpg"></p>
<p class="content"><span style="color: #993300">தயாரிப்பு முறை! </span></p>
<p class="content">வாடிக்கையாளர் விரும்புவது போல வடிவமைப்பை வரைந்து கொண்டு, அதற்கேற்ப கம்பிகளை வெட்டிக்கொள்ள வேண்டும். இரும்பு உருக்குக் கம்பிகளை சந்தையில் வாங்கிக் கொள்ளலாம். கம்பிகளை வாங்கி முதலில் நேர்படுத்தி, தேவைகேற்ப வளைத்துக் கொள்ள வேண்டும். வளைத்த கம்பிகளை, ஒன்றோடு ஒன்று ஒட்டவைத்து, பிசிறுகளை இழைத்து வண்ணம் பூசி வாடிக்கையாளருக்கு கொடுக்க வேண்டியதுதான்.</p>
<p class="content"><span style="color: #993300">திட்ட அறிக்கை! </span></p>
<p class="content">உற்பத்தித் திறன் தினசரி 8 மணி நேரம் வேலை எனக் கணக்கிட்டால் மூன்று பணியாளர்கள் சேர்ந்து ஒரு மாதத்துக்கு 6 டன் வரை கையாள முடியும்.</p>
<p class="content"><span style="color: #993300">இயந்திரங்கள்! </span></p>
<p class="content">துளைபோடும் இயந்திரம்: 1<br>
கம்பிகளை வெட்டக்கூடிய இயந்திரம்:                  1<br>
தானியங்கி துளைபோடும் இயந்திரம்:                  1<br>
தண்டு வளைக்கும் இழைப்பான்:                1<br>
காஸ் வெல்டிங் டார்ச்:        1<br>
பெஞ்ச் வைசஸ் (Bench vises): 1<br>
ஆயில் கூல்டு ஆர்க் வெல்டர் கருவி:        1<br>
ஸ்பிரிங்  தராசு மற்றும் எக்ஸாஸ்ட் மின்விசிறி:       1</p>
<p class="content">இந்த இயந்திரங்கள் அனைத் தும் சுமார் 2 லட்சத்துக்குள் வாங்கிவிடலாம். இதற்கு வங்கிக் கடன் கிடைக்கும் இடம் மற்றும் கட்டடம்: வாடகை இந்தத் திட்டத்துக்கு 500 சதுர அடி அளவிலான கட்டடம் மற்றும் பணிபுரியும் இடவசதி வேண்டும்.</p>
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav53b.jpg"></p>
<p class="content"><span style="color: #000000">மின்திறன்: 10 ஹெச்பி </span></p>
<p class="content"><span style="color: #993300">மூலப்பொருட்கள்! </span></p>
<p class="content">இரும்புக் கதவுகள் மற்றும் தடுப்புக்குத் தேவையான மூலப்பொருட்களாக பயன்படுவது உருக்கு இரும்புதான். தேவைக்கேற்ப தட்டையானது மற்றும் உருளையான உருக்கு இரும்பை வாங்கிக்கொள்ளலாம். இரும்பு உருக்கானது வியாபாரிகளிடம் தாராளமாகக் கிடைக்கும். இதர தேவையான பொருட்கள் மற்றும் வண்ணப் பூச்சுகள் சந்தையில் எளிதாகக் கிடைக்கிறது.</p>
<p class="content">ஒரு டன் உருக்கு ரூ.50,000 என்கிற பட்சத்தில் மாதத்துக்கு 6 டன் என்கிறபோது 3 லட்சம் ரூபாய் தேவைப்படும். இதுதவிர, பற்ற வைக்கும் பொருட்கள் ரூ.10 ஆயிரம் என மொத்தம் 3.10 லட்சம் ரூபாய் தேவைப்படும். இதற்குத் தனியாக வங்கிக் கடன் பெற்றுக்கொள்ளலாம்.</p>
<p class="content"><span style="color: #993300">பணியாளர்கள்! (ரூ) </span></p>
<p class="content">மேற்பார்வையாளர்   1   : 12,000</p>
<p class="content">வெல்டர்    3 X 12,000 : 36,000</p>
<p class="content">உதவியாளர்   2 X 6,000 : 12,000</p>
<p class="content">மொத்தம்               : 60,000</p>
<p class="content"><span style="color: #993300">நிர்வாகச் செலவுகள் (ரூ) </span></p>
<p class="content">மின்சாரம்:                10,000<br>
வாடகை                : 10,000<br>
அலுவலக நிர்வாகம்      : 10,000<br>
பராமரிப்பு                :  5,000<br>
தேய்மானம்              :  5,000</p>
<p class="content">ஏற்று இறக்கு கூலி<br>
போக்குவரத்து:            10,000<br>
இதர பொருட்கள்        : 20,000<br>
மொத்தம்              :   70,000</p>
<p class="content"><span style="color: #993300">நடைமுறை மூலதனச் செலவுகள் (ரூ) </span></p>
<p class="content">மூலப்பொருட்கள்        : 3,10,000</p>
<p class="content">சம்பளம்                : 60,000</p>
<p class="content">நிர்வாகச் செலவுகள்      : 70,000</p>
<p class="content">மொத்தம்: 4,40,000 (இதற்குத் தனியாக வங்கியில் நடைமுறை மூலதனக் கடன் பெற்றுக் கொள்ளலாம்)</p>
<p class="content"><span style="color: #993300">நடைமுறை மூலதன வட்டி (ரூ) </span></p>
<p class="content">நடைமுறை மூலதன வட்டி 13.5%. குறுகிய காலம்: 5,000</p>
<p class="content"><span style="color: #993300">விற்பனை வரவு: </span></p>
<p class="content">ஒரு டன் கம்பிகளை இப்படி வடிவமைக்க ரூ.80,000 வரை வாங்கலாம். இதன் அடிப்படையில் மாதம் 6 டன் உருக்கு கையாளுவதன் மூலம் ரூ.4,80,000 வருமானம் கிடைக்கும்.</p>
<p class="content">மொத்த வரவு          : 4,80,000</p>
<p class="content">மொத்த செலவு        : 4,40,000</p>
<p class="content">வட்டி செலவு           :    5,000</p>
<p class="content">லாபம்                 :  35,000</p>
<p style="text-align: right"><span style="color: #800080">படங்கள்: வீ.சிவக்குமார்."<br>
(திட்ட விவரங்கள் உதவி: டான்ஸ்டியா எஃப்என்எஃப் சர்வீஸ் சென்டர், சென்னை.) </span></p>
<hr>
<p style="text-align: center"><span style="color: #993300">''தரம் இருந்தால் தாக்குப்பிடிக்கலாம்!'' </span></p>
<p style="text-align: right"><span style="color: #808000">வினோத் கண்ணன்,  <br>
ஷாலினி இன்ஜினீயரிங் வொர்க், திண்டுக்கல். </span></p>
<p class="content"><img alt="" align="left" width="140" height="157" src="http://www.vikatan.com/nanayam/2014/05/yjyyjq/images/nav53c.jpg">''இந்தத் தொழிலை பொறுத்தவரை, தனித்துவம் மற்றும் பழக்கவழக்கம் முக்கியமானது. குறிப்பிட்ட நேரத்துக்குள் தரமாகச் செய்துகொடுத்தால், ஒருவர் மூலம் மற்றொருவர் என நமக்கு நல்ல ஆதரவு கிடைத்துவிடும். கட்டுமானத் துறையினரோடு தொடர்பில் இருக்கவேண்டும். புதிதாகக் கட்டடம் கட்ட ஒப்பந்தம் ஆனாலோ அல்லது தனியாக வீடு கட்டத் திட்டமிடுபவர்களையோ சந்தித்து நமக்கான ஆர்டர் பிடிக்க வேண்டும். மின்சாரத் தட்டுப்பாடுதான் இந்தத் தொழிலைப் பாதிக்கும்.</p>
<p class="content">தவிர, குறைவான முதலீடு என்பதால், பணியாளர்கள் தொழிலை கற்றுக்கொண்டு தனியாகத் தொழில் ஆரம்பிக்கத் திட்டமிடுவார்கள். இதைத் தவிர்க்க முடியாது. போட்டிகள் அதிகரிக்கும் வேளையில் சொன்ன நேரத்துக்குக் கொடுத்துவிட்டால் தாக்குப்பிடிக்க முடியும்.''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">VAO முதல்  IAS வரை! </div>
<div class="subtitle1">போட்டித் தேர்வுகளில் பொருளாதாரம்!     </div>
<div class="subtitle2">டாக்டர். சங்கர சரவணன் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #993300">ரூபாய் - 1 </span></p>
<p class="content">இந்திய பொருளாதாரத்தின் இயல்பு என்னவென்று கேட்டால், ஒவ்வொருவரும் தங்கள் அறிவு மற்றும் அனுபவத்தின் நீள, அகலங்களுக் கேற்ப வெவ்வேறு விடையைத் தருவார்கள்.</p>
<p class="content">நம் நாட்டின் மிகப் பெரும் பிரச்னையே கடன் என்பார்கள் சிலர். 'இந்தியாவின் மூன்றுபக்கத்தில் கடல் இருக்கிறது; ஆனால், நான்குபக்கத்திலும் கடன் இருக்கிறது' என்று பேசி  கைதட்டல் வாங்குவார்கள் சிலர்.</p>
<p class="content">இன்னும் சிலர், நம் நாட்டின் முக்கிய பிரச்னையே ஊழல் என்று சொல்வார்கள். ஜெர்மனியில் இருக்கும் பன்னாட்டு வெளிப்படை நிறுவனம் ((Transparency International) உலக நாடுகளை ஊழல் அடிப்படையில் வரிசைப்படுத்தி வெளியிட்ட அறிக்கையை அதற்கு ஆதாரம் காட்டுவார்கள்.</p>
<p class="content">ஆனால், இந்திய பொருளாதாரத்தின் இயல்புகளாக 12 முக்கிய அம்சங்களை பொருளாதார பேராசிரியர்களான தத் மற்றும் சுந்தரம் பட்டியலிட்டுள்ளனர்.</p>
<p style="text-align: center"><img alt="" width="600" height="365" src="http://www.vikatan.com/nanayam/2014/05/yjyyjq/images/nav42c.jpg"></p>
<p class="content">1. குறைந்த தலா வருமானம் (Low per capita income).<br>
 </p>
<p class="content">2. வேலைவாய்ப்பு வழங்கலில் வேளாண்மையின் பெரும்பங்கு.</p>
<p class="content">3. அதிக மக்கள்தொகையின் அழுத்தம் (Heavy population pressure).<br>
 </p>
<p class="content">4. பரவலாகக் காணப்படும் வேலையின்மை மற்றும் தகுதிக்கு குறைந்த வேலை பிரச்னைகள் (prevalence of chronic unemployment and underemployment).</p>
<p class="content">5. குறைந்த அளவிலான மூலதன திரட்சி (Low capital formation).</p>
<p class="content">6. செல்வத்தின் சீரற்ற குவிவும் பகிர்வும் (Unequal concentration and maldistribution of wealth).</p>
<p class="content">7. மனித மூலதனத்தின் குறைவான தரம் (Poor quality of human capital).</p>
<p style="text-align: center"><img alt="" width="370" height="203" src="http://www.vikatan.com/nanayam/2014/05/yjyyjq/images/nav42a.jpg"></p>
<p class="content">8. மேம்படாத தொழில் நுட்பத்தின் பரவலான தன்மை (Prevalence of low level of technology).<br><br>
9. சராசரி இந்தியனின் கீழ்நிலையான வாழ்க்கைத் தரம் (Low level of living of the average Indian).<br>
 </p>
<p class="content">10. வளர்ச்சியடையாத நாட்டின் மக்கள்தொகை கூறுகளைக் கொண்டிருத்தல் (Demographic characteristics of an underdeveloped country).<br>
 </p>
<p class="content">11. இந்தியாவில் நுகர்வின் சமூக பொருளாதார அளவீடுகள், வளர்ச்சியடையாத நாட்டின் இயல்புகளை ஒத்திருத்தல் (Socio - economic indicators of Consumption resembles the characteristic of underdeveloped economy in India).</p>
<p class="content"><img alt="" align="right" width="153" height="242" src="http://www.vikatan.com/nanayam/2014/05/yjyyjq/images/nav42b.jpg">12. வலுவற்ற பொருளாதார அமைப்பு (Poor economic organization).<br>
 </p>
<p class="content">இந்த அம்சங்கள் பற்றி இந்தத் தொடரில் போகப் போக நீங்கள் அறிந்துகொள்ளலாம்.</p>
<p class="content"><span style="color: #993300">ரூபாய் - 2 </span></p>
<p class="content">இந்திய பொருளாதாரத்தின் இயல்பு குறித்து போட்டித் தேர்வில் கேட்கப்பட்ட / கேட்க வாய்ப்புள்ள சில மாதிரி கேள்விகளை இப்போது கவனிப்போம்.</p>
<p class="content">The concept of Five Year Plans in India was introduced by<br>
a) Lord Mountbatten<br>
b) Jawaharlal Nehru<br>
c) Indira Gandhi<br>
d) Lal Bahadur Shastri<br>
Ans. (b). Jawaharlal Nehru.<br>
 </p>
<p class="content">இந்தியாவில் ஐந்தாண்டு திட்டம் என்ற கருத்தாக்கத்தை அறிமுகப்படுத்தியவர்.</p>
<p class="content">a) லார்டு மவுன்ட்பேட்டன்</p>
<p class="content">b) ஜவஹர்லால் நேரு</p>
<p class="content">c) இந்திரா காந்தி</p>
<p class="content">d) லால் பகதூர் சாஸ்திரி</p>
<p class="content">விடை: (b). ஜவஹர்லால் நேரு.</p>
<p class="content"><span style="color: #993300">விளக்கம்: </span></p>
<p class="content"><span style="color: #993300">நேருவின் பொருளாதாரக் கொள்கை: </span></p>
<p class="content">முதலாளித்துவம் (Capitalism)  சுரண்டலையும், கம்யூனிஸம் அடக்குமுறையையும் வளர்க்கக் கூடியது என்பதே நேருவின் கருத்தாகும். எனவே, இரண்டுக்கும் இடைப்பட்ட கொள்கையான சோஷலிஸ கொள்கையே சிறந்தது என்றார் நேரு. கடையனுக்கும் கடைத் தேற்றம் (unto the last) என்பதே மகாத்மா காந்தியின் கொள்கையாக இருந்தது. காந்தியின் சீடரான நேருவும் அந்தக் கனவை நிறைவேற்ற சோஷலிஸ பொருளாதாரக் கொள்கையே இந்தியாவுக்கு உகந்தது என்று நம்பினார்.</p>
<p class="content">1955-ம் ஆண்டு ஜனவரி மாதம் தமிழ்நாட்டில் ஆவடியில்  நடைபெற்ற இந்திய தேசிய காங்கிரஸின் 60-வது மாநாட்டில் நேரு இந்தியாவுக்கான சோஷலிஸ சமுதாயக் கொள்கையை வலியுறுத்தி தீர்மானத்தை நிறைவேற்றினார். வரலாற்று சிறப்புமிக்க அந்தத் தீர்மானத்தை முன்மொழிந்தவர் அப்போதைய தமிழ்நாடு காங்கிரஸ் கமிட்டி தலைவரும் தமிழக முதலமைச்சருமான காமராஜர் ஆவார்.</p>
<p style="text-align: center"><img alt="" width="400" height="261" src="http://www.vikatan.com/nanayam/2014/05/yjyyjq/images/nav42e.jpg"></p>
<p class="content">சோஷலிஸ சமுதாய கோட்பாடு தனியார் லாபத்தைவிட சமூக லாபத்தை முதன்மையாகக் கொண்டது. தேசிய செல்வம் மக்களுக்கு சமமாகப் பகிர்ந்தளிக்கப்பட வேண்டும் என்பதையும் இந்தியா, மக்கள் நல நாடாக (Welfare State) அமைய வேண்டும் என்பதையும் முக்கிய லட்சியங்களாகக் கொண்டதே சமதர்ம கோட்பாடாகும்.</p>
<p class="content">இந்தக் கோட்பாட்டின் அடிப்படையிலேயே நேரு ரஷ்ய மாதிரியை அடிப்படையாகக்கொண்டு திட்டமிடுதலில் அரசுத் துறைக்கு முக்கியம் இருக்கும் வகையில் முதல் மூன்று ஐந்தாண்டுத் திட்டங்களையும் செயல்படுத்தினார்.</p>
<p class="content">2. Which document declared ‘Mixed Economy’ as the economic policy of India:<br>
a) Constitution of India<br>
b) Second Five Year Plan<br>
c) Industrial Policy of 1948<br>
d) New economic policy of 1991<br>
Ans. (c). Industrial Policy of 1948.<br>
 </p>
<p class="content">கலப்பு பொருளாதாரத்தை இந்தியாவின் பொருளாதாரக் கொள்கையாக அறிவித்த ஆவணம் எது?</p>
<p class="content">a) இந்திய அரசமைப்பு சட்டம்.</p>
<p class="content">b) இரண்டாம் ஐந்தாண்டு திட்டம்.</p>
<p class="content">c) தொழில் கொள்கை 1948</p>
<p class="content">d) புதிய பொருளாதார கொள்கை 1991</p>
<p class="content">விடை: (c). தொழில் கொள்கை 1948.</p>
<p style="text-align: center"><img alt="" width="600" height="242" src="http://www.vikatan.com/nanayam/2014/05/yjyyjq/images/nav42d.jpg"></p>
<p class="content">3. ‘Mixed Economy’ means :<br>
a) Co existence of small scale and large scale industries<br>
b) Co existence of the rich and the poor<br>
c) Co existence of private and public sector<br>
d) Assigning equal importance to both agricultural and heavy industries.<br>
Ans. (c). Co existence of private and public sector.</p>
<p class="content"> </p>
<p class="content">கலப்பு பொருளாதாரம் என்பதன் பொருள் :</p>
<p class="content">a) சிறுதொழிலும், பெருந்தொழிலும் ஒருங்கே இணைந்திருத்தல்.</p>
<p class="content">b) ஏழைகளும், பணக்காரர்களும் ஒருங்கே வாழ்தல்.</p>
<p class="content">c) தனியார் மற்றும் பொதுத் துறை ஒருங்கே அமைந்திருத்தல்.</p>
<p class="content">d) வேளாண்மைக்கும் கனரகத் தொழிலுக்கும் சம வாய்ப்பு அளித்தல்.</p>
<p class="content">கேள்வி 3-க்கான விடை (c). கேள்வி 2 மற்றும் 3-க்கான விளக்கம் இனி:  </p>
<p class="content"><span style="color: #993300">இந்திய பொருளாதாரத்தின் இயல்புகள்: </span></p>
<p class="content">இந்திய பொருளாதாரம் கலப்பு பொருளாதாரம், வளரும் பொருளாதாரம், இரட்டை நிலைப் பொருளாதாரம் எனப் பல இயல்புகளைக் கொண்டுள்ளது.</p>
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav42f.jpg"></p>
<p class="content">இந்திய பொருளாதாரத்தில் பொதுத்துறை நிறுவனங்களும், தனியார் நிறுவனங்களும் ஒருங்கே செயல்படுவதால், அதைக் கலப்பு பொருளாதாரம் என்று இந்திய தொழில் கொள்கை (1948) வரையறுத்தது. ஆனால், காலவோட்டத்தில் பொருளாதாரக் கொள்கையில் ஏற்பட்ட மாற்றம் காரணமாக இந்தியா தாராளமயம், உலகமயம் மற்றும் தனியார்மயம் ஆகியவற்றை வலியுறுத்தும் புதிய பொருளாதாரக் கொள்கையை 1991-ல் ஏற்றுக்கொண்டது.</p>
<p class="content">எனவே, இந்திய பொருளாதாரத்தில் பொதுத்துறைக்கு என்று ஒதுக்கிவைக்கப்பட்டிருந்த பல துறைகள் தனியாருக்குத் திறந்துவிடப்பட்டன. இதன் விளைவாக, இந்தியாவின் கலப்பு பொருளாதாரம் என்ற கருத்தாக்கம் மாறி, தனியார் மயத்தின் தீவிரம் உணரப்பட்டது; உணரப்படுகிறது.</p>
<p class="content">இருப்பினும், தற்போதும் சில துறைகள் முழுக்க முழுக்க அரசுத் துறைக்கே என்று ஒதுக்கிவைக்கப்பட்டுள்ளன. அணுசக்தி தாதுக்கள், உற்பத்தி மற்றும் பயன்பாடு தொடர்பான விஷயங்கள், நாட்டின் பாதுகாப்புத் தளவாடங்கள் தொடர்பான உற்பத்தி ஆகியவை தற்போதும் பொதுத்துறை வசமே உள்ளது.  </p>
<p class="content">முன்பு அரசாங்கத்திடம் மட்டுமே இருந்த எரிபொருள் எண்ணெய் உற்பத்தி மற்றும் வழங்கல் (Oil fuel generation and distribution) தற்போது தனியார் வசமும் வழங்கப்பட்டுள்ளது குறித்து விமர்சனங்களும் எழுந்துள்ளன. எண்ணெய் உற்பத்தி வளங்களை கண்டறிதல் மற்றும் எண்ணெய் உற்பத்தி ஆகியவற்றில் தனியார் மற்றும் வெளிநாட்டு நிறுவனங்களின் பங்களிப்பு அதிகரிக்க வேண்டும் என்ற கருத்தும் அதற்கான சாதக, பாதகங்களும் பொருளாதார வல்லுநர்களால் அலசப்படுகின்றன.</p>
<p class="content">இந்திய பொருளாதாரம் வளர்ந்துவரும் பொருளாதாரம் (Developing Economy)என்ற நிலையிலிருந்து தற்போது எழுச்சியுறும் பொருளாதாரம் (Emerging Economy) என்ற நிலைக்கு வந்திருப்பது குறிப்பிடத்தக்கது.  </p>
<p class="content">தற்போது உலக நாடுகளில் எழுச்சியுறும் பொருளாதார நாடுகளாக அடையாளம் காணப்பட்டுள்ள நாடுகள் IBSA  எனப்படும் இந்தியா, பிரேசில் மற்றும் தென் ஆப்பிரிக்கா ஆகிய மூன்று நாடுகள் ஆகும். இந்த மூன்று நாடுகளும் ஏற்கெனவே பொருளாதாரத்தில் நன்கு வளர்ந்துவரும் சீனாவோடு சேர்ந்து BASIC  நாடுகள் என்று அழைக்கப்படுகின்றன.</p>
<p class="content">அமெரிக்காவின் ஒருமுனை உலகத்தை (Unipolar world)  எதிர்க்கும்வகையில் இந்த நான்கு நாடுகளும் ரஷ்யாவோடு இணைந்து 'பிரிக்ஸ்’ (BRICS) அமைப்பில் அங்கம் வகிக்கின்றன.</p>
<p class="content">இந்திய பொருளாதாரத்தை இரட்டை பொருளாதாரம்   (Dualistic Economy)   என்று அழைக்க காரணம், இந்தியாவில் நவீன பொருளாதாரமும் பாரம்பரிய பொருளாதாரமும் இணைந்து செயல்படுவதே.  இந்தியாவில் ஆடி காரும்  உண்டு; மாட்டுவண்டியும் உண்டு. மிகப் பெரிய பணக்காரரும் இங்கு உண்டு; ஏழையும் இங்கு உண்டு. விவசாயமும் உண்டு; தொழில் வளர்ச்சியும் உண்டு. கனரக தொழிலும் உண்டு; கைத்தொழிலும் உண்டு. மேம்பட்ட எட்டு வழி சாலைகளும் உண்டு; மேடுபள்ளமான சாலைகளும் உண்டு.</p>
<p style="text-align: right"><span style="color: #993300">(தயாராவோம்)<br>
படங்கள்: எஸ்.கேசவசுதன் </span></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹோம் பட்ஜெட் : வீட்டு உபயோகப் பொருட்கள்: ஆஃபரில் வாங்குவது லாபமா ?</div>
<div class="subtitle1">இரா.ரூபாவதி</div>
<div class="subtitle2"></div>
<div class="content" style="border-top:1px solid #DDD;">
<p class="content">இன்றைக்கு தினசரி களைத் திறந்தாலே ஒரே ஆஃபர் மயம்தான். தங்க நகைகள், வாகனங்கள் என விலை உயர்ந்த பொருட்களை வாங்குவதில் மட்டும்தான் ஆஃபர் என்றில்லை; சாதாரண மளிகைப் பொருட் களை வாங்குவதில்கூட ஒரே ஆஃபர் மயம்தான். இந்த ஆஃபர் விளம்பரங்களைப் பார்த்தவுடனேயே குடும்பத் தலைவிகள் மளிகைப் பொருட் களை வாங்க கூட்டமாகக் கிளம்பிவிடுகிறார்கள். இப்படி ஆஃபரில் மளிகைப் பொருட்களை வாங்குவது நமக்கு லாபகரமாக இருக்குமா என்று பல அனுபவஸ்தர்களுடன் பேசினோம். அவர்கள் சொன்ன விஷயங்கள் அதிர்ச்சி அளிப்பவையாக இருந்தது.</p>
<p class="content"> </p>
<p class="content">''மாதத்தின் முதல் தேதி யானாலும் ஆஃபர், மாதக் கடைசியானாலும் ஆஃபர் என தினமும் ஆஃபர் மயமாகவே உள்ளது. ஆஃபர் என்பதே ஒருவிதமான ஏமாற்றுதான். சாதாரணமாக 100 ரூபாய்க்கு கிடைக்கும் பொருளை 90 ரூபாய்க்குத் தருகிறோம் என்பார்கள். ஆனால், அந்தப் பொருளை நீங்கள் கிலோ கணக்கில் மட்டும்தான் வாங்க முடியும். அதாவது, உங்களுக்கு 50 கிராம் மிளகாய் தேவை என்கிறபோது குறைந்த பட்சம் 1 கிலோ மிளகாய் வாங்கினால்தான் ஆஃபர் கிடைக்கும். மேலும், எல்லா பொருட்களுக்கும் இந்த ஆஃபர் தரமாட்டார்கள். ஏதோ சில பொருட்களுக்கு ஆஃபர் தந்து, நம்மை கடைக்குள் உள்ளே இழுத்து, நமக்குத் தேவை யில்லாத பொருட்களை எல்லாம் வாங்க மறைமுகமாகத் தூண்டுவார்கள்.</p>
<p class="content">ஆஃபரில் தரும் பொருட்கள் பிராண்டட் பொருட்களாக இருக்குமா என்பது சந்தேகம் தான். பிராண்ட் இல்லாத பொருட்கள் அல்லது சந்தைக்குப் புதிதாக அறிமுகமாகும் பொருட்களாகவே இருக்கும். இதுமாதிரியான பொருட்களை ஒன்று வாங்கினால், ஒன்று இலவசம் என்று விளம்பரம் செய்வார்கள். இப்படி தரும் பொருட்கள் சில சமயங்களில் எக்ஸ்பைரி ஆனதாகக்கூட இருக்கும். அதோடு, அதன் மீது வேறு லேபிள் ஒட்டுவதற்கும் வாய்ப்புள்ளது'' என உஷார் விஷயங்களை வரிசைப்படுத்தினார் மேற்கு மாம்பலத்தைச் சேர்ந்த நடுத்தர வயது பெண்மணி ஒருவர்.</p>
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav38b.jpg"></p>
<p class="content"><span style="color: #800080">கிலி கிஃப்ட் கூப்பன்! </span></p>
<p class="content">ஆஃபர் என்கிற கவர்ச்சி வலையோடு கிஃப்ட் கூப்பன், காம்போ பேக்கேஜ் என்கிற இரண்டு விஷயங்கள் மூலமும் நடுத்தர மக்கள் எப்படியெல்லாம் தங்கள் பணத்தை இழக்கிறார்கள் என்பதையும் சொன்னார் அண்ணா நகரைச் சேர்ந்த இன்னொரு இளம்பெண்.</p>
<p class="content">''குறிப்பிட்ட தொகைக்குமேல் பொருட்கள் வாங்குபவர்களுக்கு கிஃப்ட் கூப்பன்கள் தருவதை சில கடைகள் வழக்கமாக வைத்துள்ளன. இந்த கூப்பன் களைப் பெரும்பாலும் அந்தக் கடையில், குறிப்பிட்ட பொருட்கள் வாங்குவதற்குதான் பயன்படுத்த முடியும். அதுவும் அவர்கள் குறிப்பிடும் பொருளை வாங்குவதாக இருந்தால்தான் பயன்படும்.</p>
<p class="content">உதாரணமாக, உங்களிடம் உள்ள 1,000 ரூபாய் கிஃப்ட் கூப்பனை வைத்து, 10 ஆயிரம் ரூபாய் மதிப்புள்ள எலெக்ட்ரிக் ஓவனை வாங்கச் சொல்வார்கள். இந்த ஆயிரம் ரூபாய் கூப்பன் அநாவசியமாகப் போகிறதே என்று நினைத்து, மேலும் சில ஆயிரம் ரூபாய் செலவு செய்து, நமக்கு உடனடியாகத் தேவையில்லாத பொருளை வாங்குவோம்.</p>
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav38a.jpg"></p>
<p class="content"><span style="color: #800080">காலை வாரும் காம்போ! </span></p>
<p class="content">இன்னும் சில கடைகளில் காம்போ பேக்கேஜ் என உங்களுக்குத் தேவையான பல பொருட்களை ஒரு மூட்டையாகக் கட்டி மொத்தமாக ஒரு ரேட் சொல்லி விற்பார்கள். இதைப் பார்த்த மாத்திரத்திலேயே அட, டீல் நல்லா இருக்கே என்று நாம் வாங்கிவிடுவோம்.</p>
<p class="content">ஆனால், வாங்கி வீட்டுக்கு வந்து பார்த்தபிறகுதான் அதில் நமக்குத் தேவையில்லாத பல பொருட்கள் இருப்பது தெரியும். தனியாக அந்தப் பொருளை வாங்கியிருந்தால் வெறும் 20 ரூபாய்தான் செலவாகி இருக்கும். ஆனால், நாமோ 100 ரூபாய்க்குமேல் செலவு செய்திருப்போம்.</p>
<p style="text-align: center"><img width="368" height="222" alt="" src="http://www.vikatan.com/nanayam/2014/05/yjyyjq/images/nav38e.jpg"></p>
<p class="content">இப்போது மளிகைப் பொருட்களிலும் இந்த காம்போ பேக்கேஜை அறிமுகப்படுத்தி, அட்டகாசம் செய்கிறார்கள்.</p>
<p class="content">5 லிட்டர் எண்ணெய், 5 கிலோ கோதுமை, 2 கிலோ சர்க்கரை என்கிற காம்போ பேக்கேஜ் இப்போது படுபிரபலம். இதன் ஒரிஜினல் விலை 920 ரூபாய்; நாங்கள் 700 ரூபாய்க்குத் தருகிறோம். உங்களுக்கு 220 மிச்சம் என்பார்கள். ஆனால் இந்த பொருட்கள் பிராண்டட்-ஆக இருப்பதற்கான வாய்ப்பு குறைவு.</p>
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav38c.jpg"></p>
<p class="content">அதைவிட பிராண்டட்  பொருட்களைத் தனித்தனியாக வாங்கினால் விலை  குறைவாக வாங்க முடியும்.</p>
<p class="content">1 கிலோ கோதுமை மாவு ரூ.35 (35 ஜ் 5 = 175), சமையல் எண்ணெய் 1 லிட்டர் ரூ.80 (5 ஜ் 80= 400), சர்க்கரை ஒரு கிலோ ரூ.35 (2 ஜ் 35= 70). ஆக மொத்தம், 645 ரூபாய்க்கு வாங்கிவிட முடியும். ஆனால், ஆஃபரில் நீங்கள் அதை 700 ரூபாய்க்கு வாங்கியிருப்பீர்கள். இதில் உங்களுக்கு அதிகபட்சம் 55 ரூபாய் மிச்சமாகும். பிராண்டட் பொருட்களும் கிடைக்கும்'' என்றார் அவர்.</p>
<p class="content"><span style="color: #800080">மொத்தமாக வாங்குங்கள்! </span></p>
<p class="content">ஆஃபர் விளம்பரங்களில் நாம் சிக்கி சீரழிவதைவிட நம்மூரில் இருக்கும் ஓரளவுக்கு பெரிய கடைகளில் மொத்தமாகப் பொருட்களை வாங்கினாலே போதும், நிறைய பணத்தை மிச்சப்படுத்த முடியும் என்கிறார்கள் அனுபவசாலி பெண்கள் பலர். நம்மூர் மொத்தவிலை கடையில் 15 ரூபாய்க்கு விற்பனை செய்யப்படும் ஒரு சோப் 14 ரூபாய்க்கு கிடைக்கும். அதை நீங்கள் 10 சோப் என மொத்தமாக வாங்கினால், ஒரு சோப் 13.50 ரூபாய்க்கு கிடைக்கும்.</p>
<p style="text-align: center"><img width="600" height="251" alt="" src="http://www.vikatan.com/nanayam/2014/05/yjyyjq/images/nav38d.jpg"></p>
<p class="content">இப்படி வீட்டு மளிகை பொருட்கள் அனைத்திலும் ஒரு மாதத்துக்கு 200 ரூபாய்  மிச்சப்படுத்தினால்,  வருடத்துக்கு 2,000 ரூபாய்க்கு மேல் சேமிக்க முடியும்.</p>
<p class="content">சூப்பர் மார்க்கெட்களில் ஸ்டைலாக ட்ராலியை தள்ளிக்கொண்டு போய்ப் பொருட்கள் வாங்குவதை ஒரு கௌரவமாக நினைக்காமல், பக்கத்துத் தெருவில் இருக்கும் கடைக்கு நீங்களே பையைத் தூக்கிக்கொண்டு போய் வாங்குவதைப் பெருமையாக நினைத்தால், நிச்சயம் பல ஆயிரம் ரூபாயை மிச்சப்படுத்த முடியும்.</p>
<p class="content">50 ரூபாய்க்கு ஆசைப்பட்டு 500 ரூபாயை இழப்பது புத்திசாலித்தனமில்லையே!</p>
<p style="text-align: right"><span style="color: #993300">படங்கள்: எம்.உசேன், வீ.நாகமணி, ச.ஸ்ரீராம்,<br>
படங்கள் உதவி: சரவணா ஸ்டோர்ஸ், புரசைவாக்கம்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நிதியை மதியால் வெல்வோம் பணவீக்க சூட்சுமங்கள்!   </div>
<div class="subtitle1">ஸ்ரீதரன், தலைமை நிதி ஆலோசகர், ஃபண்ட்ஸ் இந்தியா டாட்காம் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #800080">ஃபேமிலி ஃபைனான்ஷியல் பிளானிங் - 3 </span></p>
<p class="content"> பணவீக்கம் என்றவுடன் சிலர் குழப்பத்தில் புருவத்தை உயர்த்துகிறார்கள். ஆனால், விலைவாசி உயர்வைத்தான் பணவீக்கம் என்கிறார்கள் என்பதைப் புரிந்துகொள்ளும்போது அட, விஷயம் இவ்வளவுதானா என்று தெளிவடைகிறார்கள். இந்த இதழில் பணவீக்கமானது நிதித் திட்டமிடுதலில் எந்த விதத்தில் முக்கியப் பங்கு வகிக்கிறது என்று பார்ப்போம்.</p>
<p class="content"><span style="color: #993300">பணவீக்கம் என்றால்..! </span></p>
<p class="content">சமீப காலமாகவே நாளிதழ்களைப் புரட்டும்போது பணவீக்கம் அதிகரித்தது என்கிற செய்தியை அடிக்கடி பார்க்கிறோம். பணவீக்கம் என்பது அத்தியாவசிய பொருட் களின் விலை நாளுக்குநாள் அதிகரிப்பதையும், இந்திய ரூபாயின் மதிப்பு நாளுக்குநாள் குறைவதையும் குறிக்கும்.</p>
<p class="content">உதாரணத்துக்கு, இப்போது நம் வீட்டுச் செலவுகள் மாதத்துக்கு 20,000 ரூபாயாக இருக்கிறது.  10 வருடத்துக்குப்பின் அதே செலவுக்கு 39,350 ரூபாய் தேவைப்படும் (பணவீக்கம் 7 சதவிகிதமாக இருந் தால்). இதனால் நாம் அறிந்துகொள்ள வேண் டியது என்னவெனில், நமது சம்பாத்தியம் அதிகமாகிறதோ இல்லையோ, வாழ்க்கைத் தேவை களின் மதிப்பு ஆண்டுக்காண்டு அதிகமாகிறது என்பதே.</p>
<p class="content">பணவீக்கம் உங்களின் அன்றாட வாழ்வை எப்படி பாதிக்கிறது என்பதற்கு ஒரு சில உதாரணங்களைச் சொல்லவா?</p>
<p class="content">1990-ல் நீங்கள் டூத் பேஸ்ட்டை 15 ரூபாய் தந்து வாங்கியிருப்பீர்கள். அதே டூத் பேஸ்ட்டை இன்றைக்கு (2014-ல்) வாங்கவேண்டுமெனில் 85 ரூபாய் நீங்கள் தரவேண்டும். இதே டூத்பேஸ்ட்டை 2020-ல் நீங்கள் வாங்க நினைத்தால், 130 ரூபாய் தரவேண்டும்.</p>
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav34b.jpg"></p>
<p class="content">டூத் பேஸ்ட் உதாரணம் பிடிக்கவில்லையா, ஒரு மசால் தோசை உதாரணம் சொல்கிறேன். 1990-ல் ஒரு மசால் தோசையின் விலை 10 ரூபாய். இதுவே இன்று 120 ரூபாய். 2020-ல் ஒரு மசால் தோசையின் விலை 211 ரூபாயாக இருக்கும்.</p>
<p class="content">1987-ல் ஒரு லிட்டர் பெட்ரோல் விலை 25 ரூபாயாக இருந்தது. அதுவே இன்று 75 ரூபாயாக  உயர்ந்துள்ளது. இன்னும் சில வருடங்களில் விலை அதிகரித்து, 2020-ல் ஒரு லிட்டர் பெட்ரோல் 150 ரூபாயாக உயர வாய்ப்புள்ளது.</p>
<p class="content">இப்படியாக மனிதன் பயன்படுத்தும் அத்தியாவசிய பொருட்களின் விலை நாளுக்குநாள் உயர்ந்து கொண்டிருப்பதைத்தான் பணவீக்கம் அதிகரிக்கிறது என்று குறிப்பிடுகிறார்கள்.</p>
<p class="content">இது மட்டுமல்லாமல், ஒவ்வொரு தனிமனிதனின் வாழ்க்கைத் தரமும் காலத்துக்கு ஏற்றமாதிரி மாறிக்கொண்டே இருக்கிறது. உதாரணத்துக்கு, அலைபேசி, எல்.சி.டி மற்றும் எல்.இ.டி டிவி, லேப்டாப்,  கம்ப்யூட்டர், இன்டர்நெட், குளிர்சாதனப் பெட்டி போன்ற அனைத்துப் பொருட்களுமே சில வருடங்களுக்கு முன்பாகப் பலரால் முக்கியமானதாகக் கருதப்படவில்லை. ஆனால், இன்று அவை எல்லாருக்கும் அத்தியாவசிய பொருட் களாகவே மாறிவிட்டன. அதற்குண்டான செலவுகளும் கட்டாயமானதாகிவிட்டன.</p>
<p class="content">உங்கள் வீடுகளில் உள்ள பொருட்களை நீங்களே பட்டியலிட்டு 2000-ம் ஆண்டில் என்னென்ன பொருட்கள் இருந்தது / இல்லை என்றும் இப்போது அதே பட்டியலில் என்னென்ன பொருட்கள் இருக்கிறது / இல்லை என்றும் தெரிந்துகொண்டால், ஒவ்வொரு பொருளின் கட்டாயத்தையும் நீங்கள்  உணரமுடியும்.</p>
<p class="content"><span style="color: #993300">பணம், நேரம் மதிப்பு கணக்கீடு: </span></p>
<p class="content"><img alt="" align="left" width="118" height="145" src="http://www.vikatan.com/nanayam/2014/05/yjyyjq/images/nav34a.jpg">'காலம் பொன் போன்றது; அதனை வீணாக்காதீர்கள். 'பணத்தைச் சம்பாதித்துவிட லாம், காலத்தைச் சம்பாதிக்க முடியாது’ என்பதுபோன்ற பழமொழிகளைக் கேட்டிருப்பீர் கள். இது எந்த அளவுக்கு  உண்மை என்பதை இப்போது பார்ப்போம். ஓர் உதாரணத்துக்கு, ஒரு லாட்டரி சீட்டில் 50 லட்சம் ரூபாய் உங்களுக்கு கிடைக்கிறது என்று வைத்துக்கொள்வோம். அந்தப் பணத்தைக் கீழ்க்கண்ட இரண்டு முறையில், ஏதேனும் ஒரு முறையில் நீங்கள் பெறலாம் என்றால், என்ன செய்வீர்கள்?</p>
<p class="content">* 50 லட்சம் ரூபாயை இன்றே ரொக்கமாகப் பெறுதல்.</p>
<p class="content">* ஆண்டுக்கு தலா 10 லட்சம் ரூபாய் வீதம் மொத்த பணத்தையும் ஐந்து ஆண்டுகளில் பெறுவது.</p>
<p class="content">முதலில் கூறியதே சிறந்தது என்பதே சரியான முடிவாக இருக்கும்தானே. ஏனெனில், இன்றைய பணத்தின் மதிப்பானது நாளைய பணத்தின் மதிப்பைவிட உயர்ந்தது.</p>
<p class="content">முதலீட்டின் வளர்ச்சிக்கு காலம் எவ்வளவு முக்கியம் என்பதை பவர் ஆஃப் காம்பவுண்டிங் மூலம் இப்போது பார்க்கலாம்.</p>
<p class="content"><strong>ஃபார்முலா: </strong>(FV = PV(I + R)^N) FV= FUTURE VALUE (எதிர்கால மதிப்பு),</p>
<p class="content">PV= Present value (தற்கால மதிப்பு) , I= Rate of return ;   (ஆண்டு வருமான சதவிகிதம்), N= Number of Period. (முதலீட்டுக் காலம்)</p>
<p class="content">மேற்கண்ட ஃபார்முலாவில் வட்டி என்பது நேரத்துக்கு நேரம் மாறுபடும். மேலும், முதலீட்டின் தன்மைக்குத் தகுந்தவாறு வட்டி விகிதம் மாறும். உதாரணத்துக்கு, நீங்கள் ஒரு ஃபிக்ஸட் டெபாசிட் திட்டத்தில் முதலீடு செய்தால் சுமாராக 7 - 8% வரை வட்டி கிடைக்க வாய்ப்புள்ளது. இதுவே சிறிது துணிந்து பங்குகள், மியூச்சுவல் ஃபண்டுகளில் முதலீடு செய்தால், 12 - 15% வரை வருமானம் கிடைக்க வாய்ப்புள்ளது. ஆனால், ரிஸ்க்கும் உண்டு. மேற்கண்ட ஃபார்முலாவில் கால அளவு என்பது நம் கையிலேயே உள்ளது. உங்கள் தேவைக் காலம் அதிகரிக்கும்போது லாபம் / வட்டியும் அதிகமாகக் கிடைக்கும்.</p>
<p class="content">உதாரணத்துக்கு, கரண் மற்றும் கபில் என்கிற இருவரில், கரண் வயது 20. மாதத்துக்கு 4,000 ரூபாய் வீதம் 10 வருடங்களுக்கு மட்டுமே முதலீடு செய்த பணத்தை எடுக்காமல், அதனை அவருடைய ஓய்வுக்கால நிதிக்காக ஒதுக்கினார். அவருடைய மொத்த முதலீடு 4,80,000 ரூபாய். இது வளர்ந்து அவருடைய 60-வது வயதில் 275 லட்சம் ரூபாயாக இருந்தது (வட்டி விகிதம் 12% CARG). கபில் தன்னுடைய 30-வது வயதில் மாதம் 4,000 ரூபாய் வீதம் 30 வருடங்கள் தொடர்ந்து முதலீடு செய்தார். 30 வருடங்களில் அவர் முதலீடு செய்த மொத்த தொகை ரூ.14.4 லட்சம். இந்த முதலீடு வளர்ந்து அவருடைய 60-வது வயதின்போது 139.70 லட்சமாக இருந்தது. இதன் மூலம் அறிவது கரண் தன் இளம் வயதிலேயே ஓய்வுக்காலத்துக்கான முதலீட்டை ஆரம்பித்துவிட்டதால் அதிகமான வருமானத்தைப் பெற்றிருக்கிறார் என்பதுதான். அதனால் முதலீடு செய்வதில் பணம், நேர மதிப்பீடு முக்கியமாகிறது.</p>
<p style="text-align: right"><span style="color: #808000">(திட்டமிடுவோம்) </span></p>
<hr>
<p style="text-align: center"><span style="color: #800080"><span style="font-size: medium">''பணப் பற்றாக்குறை வந்ததே கிடையாது!'' </span></span></p>
<p class="content">''எங்கள் மாத வருமானம் 35,000 ரூபாய். ஒவ்வொரு மாதத்தின் துவக்கத்திலும் அன்றைய மாதத்துக்கான செலவுகளை பட்டியலிடுவேன். மாதம் ரூ.35,000 வருகிறது என்றால், ரூ.25,000-க்குள் எல்லாம் முடித்துவிட வேண்டும் என்று நினைத்து, 25,000 மட்டுமே வரவில் வைத்துக்கொள்வேன். பெரும்பாலும் ரூ.25,000 தாண்டி ரூ.30,000 வரை செலவுகள் வந்துவிடும். இப்படி குறைந்த வரவுக் கணக்கு வைத்துக்கொள்வதால் அவசியமில்லாச் செலவுகளை தவிர்த்து, சேமிப்பை பெருக்க உதவுகிறது.</p>
<p style="text-align: center"><img width="312" height="251" alt="" src="http://www.vikatan.com/nanayam/2014/05/yjyyjq/images/nav34c.jpg"></p>
<p class="content">குழந்தைகள் ஆரம்பப் பள்ளிக்கூடத்தில் படிப்பதால் படிப்புக்கு அதிக செலவு ஆவதில்லை.  இன்ஷூரன்ஸ், கார் லோன், நகைச் சீட்டு கட்டுகிறேன். செலவுகள் போக மீதமுள்ள பணத்தை அவசரத் தேவைக்காக வங்கியில் சேமித்து வருகிறேன். மாதாமாதம் செலவுகளை எழுதிவைத்து செய்வதால் வரவு, செலவு, சேமிப்பு என்று எங்கள் வீட்டின் நிதி நிலைமையை தெளிவாகத் தெரிந்துகொள்ள முடிகிறது. எப்போதும் சேமிப்புபோக அவசரத்தேவைக்காகவும் தனியாக பணத்தை எடுத்துவைத்துவிடுவதால் பணப்பற்றாக்குறை ஏற்பட்டதே கிடையாது.''</p>
<p style="text-align: right"><span style="color: #993300">- ந.ஆஷிகா,<br>
படம்: பா.காளிமுத்து.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அக்ரி கமாடிட்டி! </div>
<div class="subtitle1">சே.புகழரசி. </div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #993300">ஜீரகம்! (Jeera)</span></p>
<p class="content"><img align="left" width="110" height="104" alt="" src="http://www.vikatan.com/nanayam/2014/05/yjyyjq/images/nav75b.jpg">முக்கிய ஸ்பாட் சந்தைகளில் ஜீரகத்தின் வரத்து குறைந்து, அதேசமயம் உள்நாட்டிலும் சர்வதேச அளவிலும் தேவை அதிகரித்ததன்  காரணமாக கடந்த வாரம் ஜீரகத்தின் விலை உயர்ந்து வர்த்தகமானது.  </p>
<p class="content">சர்வதேச அளவில் மொத்த உற்பத்தியில் 70 சதவிகித பங்களிப்பை இந்தியா செய்கிறது. இந்தியாவில் உற்பத்தியாகும் ஜீரகத்தில்      60 - 70% குஜராத்திலும், மீதம் ராஜஸ்தானிலும் உற்பத்தி செய்யப்படுகிறது.</p>
<p class="content">மேலும், ஜீரகம் நுகர்விலும் முக்கிய இடத்தில் உள்ளது. இதைத் தொடர்ந்து ஜீரகம் உற்பத்தியில் இரண்டாவது இடத்தில் சிரியா, ஈரான், துருக்கி போன்ற நாடுகள் உள்ளன. சந்தை அறிக்கையின்படி,     உஞ்ஹா சந்தையில் தினவரத்து 20,000 - 25,000 பைகளாக குறைந்துள்ளது (1 பை- 55 கிலோ). இதுவே கடந்த மாதம் தினவரத்தாக சுமார் 75,000 பைகளாக இருந்தது. சிரியா மற்றும் துருக்கியில் உற்பத்திக் குறைவு காரணமாக, இந்திய ஜீரகத்துக்கான தேவை அதிகரித்துள்ளது. தற்போதைய லெவலில் ஜீரகம் சற்று விலை அதிகரிக்க வாய்ப்புள்ளது.</p>
<p class="content">அவ்வாறு ஏற்றம் அடையும்போது, குறுகிய காலத்தில் ரூ.11,500 - 11,700 வரை செல்ல வாய்ப்பிருக்கிறது. முக்கிய சப்போர்ட் லெவல் ரூ.10,750. இந்த லெவலுக்குக் கீழே செல்லும்போதுதான் விலை மேலும் சரிவடைய வாய்ப்பிருக்கிறது.</p>
<p style="text-align: center"><img alt="" width="580" height="435" src="http://www.vikatan.com/nanayam/2014/05/yjyyjq/images/nav75e.jpg"></p>
<p class="content">பரிந்துரை: ஜீரகம் (ஜூன் கான்ட்ராக்ட் ). ரூ.10,950 - 11,000 லெவலில் வாங்கலாம். ஸ்டாப்லாஸ் - ரூ.10,750. இலக்கு விலை - ரூ.11,470 - 11,700.</p>
<p style="text-align: center"><span style="color: #993300">ஏலக்காய்! (Cardamom)<br></span></p>
<p class="content">வரத்து குறையும் என்ற எதிர்பார்ப்பு காரணமாக கடந்த வாரம் ஏலக்காய் விலை சற்று அதிகரித்து வர்த்தகமானது. கடந்த புதன்கிழமையன்று ஏலக்காய் ஏலமிடும் சந்தைகளில் மொத்த வரத்து 43 டன்னாக இருந்தது.</p>
<p style="text-align: center"><img alt="" width="309" height="240" src="http://www.vikatan.com/nanayam/2014/05/yjyyjq/images/nav75c.jpg"></p>
<p class="content">ஸ்பாட் சந்தைகளில் இதன் அதிகபட்ச விலை கிலோவுக்கு ரூ.1,072-க்கும், சராசரி விலை கிலோவுக்கு ரூ.833-க்கும் வர்த்தகமாகியது. அண்மையில் ஸ்பைசஸ் போர்டு ஆஃப் இந்தியா வெளியிட்டுள்ள அறிக்கையின்படி, கடந்த மே 5 வரையில் ஏலமிடப்பட்டுள்ள மொத்த ஏலக்காய் அளவு 19,516 டன்களாக இருக்கும் என்று மதிப்பிடப்பட்டுள்ளது. இதன் சராசரி விலை ரூ.630.59 ரூபாய்க்கு விற்பனை ஆனது.</p>
<p class="content">சப்போர்ட் லெவல்: ரூ.973 - 945. ரெசிஸ்டன்ஸ் லெவல்: ரூ.1,011 - 1,033.</p>
<p class="content">வரும் வாரத் தில் வரத்து குறைவு காரணமாக ஏலக்காய் விலை அதிகரிக்கலாம்.</p>
<p style="text-align: center"> <span style="color: #993300">கொத்துமல்லி! (Coriander)<br></span></p>
<p class="content">கொத்துமல்லி உற்பத்தி  செய்யும் மாநிலங்களான ராஜஸ்தான் மற்றும் மத்தியப்பிரதேசத்தில் உற்பத்தி பாதிக்கப்படலாம் என்று எதிர்பார்க்கப்படுகிறது. இதையடுத்து கடந்த வாரம் கொத்துமல்லி விலை சற்று அதிகரித்தே வர்த்தகமானது. சர்வதேச நாடுகளான பல்கேரியா மற்றும் ருமேனியா போன்ற நாடுகளிலும் உற்பத்தி பாதிக்கப்பட்டுள்ளது. அதேசமயம், பாகிஸ்தான் மற்றும் இலங்கைக்குத் தேவை இருப்பதாகவும் தெரிகிறது.</p>
<p style="text-align: center"><img alt="" width="306" height="233" src="http://www.vikatan.com/nanayam/2014/05/yjyyjq/images/nav75d.jpg"></p>
<p class="content">சப்போர்ட் லெவல்: ரூ.9,400 - 9,270. ரெசிஸ்டன்ஸ் லெவல்: ரூ.9,610 - 9,780. வரும் வாரத்தில் தேவை காரணமாக கொத்துமல்லி விலை அதிகரிக்கலாம்.</p>
<p style="text-align: right"><span style="color: #993300">படம்: ப.சரவணக்குமார்</span></p>
<hr>
<p style="text-align: center"><span style="color: #993300">மஞ்சள்!  (Turmeric) </span></p>
<p class="content"><img alt="" align="right" width="152" height="174" src="http://www.vikatan.com/nanayam/2014/05/yjyyjq/images/nav75gh.jpg">புதிய மஞ்சள் அறுவடை காரணமாக வரத்து அதிகரிப்பு மற்றும் தேவை குறைவு காரணமாக மஞ்சள் விலை குறைந்தே வர்த்தகமானது. ஈரோடு சந்தைகளில் மஞ்சள் விலை தரக்குறைவு காரணமாக குறைந்தே வர்த்தகமானது. நடுத்தர மஞ்சள் வரத்து காரணமாக வர்த்தகர்கள் கொள்முதல் செய்வது குறைந்தே காணப்பட்டது.</p>
<p class="content">ஈரோட்டில் மழை காரணமாக மஞ்சள் வரத்து குறையும் என்றும், தரமுள்ள மஞ்சள் அடுத்த வாரத்திலிருந்து வரும் என்றும் எதிர்பார்க்கப்படுகிறது. மேலும், நிஜாமாபாத் சந்தையிலும் வரத்தும், விற்பனையும் குறையும் என்று எதிர்பார்க்கப்படுகிறது. கடந்த செப்டம்பரிலிருந்து இந்திய ரூபாயின் மதிப்பு 13% அதிகரித்து காணப்படுகிறது. இதன் எதிரொலி ஏற்றுமதி கமாடிட்டிகளிலும் காணப்பட்டது.</p>
<p class="content">நாடாளுமன்ற தேர்தல் முடிவு நிலையான ஆட்சிக்கு வழி வகுத்திருப்பதால், ரூபாயின் மதிப்பு வலுவடையும். இது, வரும்நாட்களில் மஞ்சள் விலையிலும் எதிரொலிக்கும்.</p>
<p style="text-align: center"><img alt="" width="351" height="235" src="http://www.vikatan.com/nanayam/2014/05/yjyyjq/images/nav75f.jpg"></p>
<p class="content">மஞ்சள் (ஜூன் கான்ட்ராக்ட்) தற்போது ரூ.6,800 லெவலில் வர்த்தகமாகி வருகிறது. அடுத்த முக்கிய சப்போர்ட் ரூ.6,500. ரெசிஸ்டன்ஸ் லெவல் ரூ.6,900 - 7,150. சந்தை முடிவில் ரூ.6,500-க்கு கீழ் முடிவடையும் பட்சத்தில் அடுத்த சப்போர்ட் லெவல் ரூ.6,200 - 6,050 வரை இறங்கலாம்.</p>
<p class="content">பரிந்துரை: மஞ்சள் (ஜூன் கான்ட்ராக்ட்). ரூ.6,900 லெவலில் விற்கலாம். ஸ்டாப்லாஸ் - ரூ.7,150க்கு மேல். இலக்கு விலை ரூ.6,500.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கமாடிட்டி - (மெட்டல் - ஆயில்) </div>
<div class="subtitle1">சே.புகழரசி</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #800080">தங்கம்! </span></p>
<p class="content">''கடந்த ஒரு மாதமாகவே சர்வதேச சந்தையில் ஒரு அவுன்ஸ் தங்கத்தின் விலை 1,275 டாலரிலிருந்து 1,310 டாலர் வரை வர்த்தகமானது. இதுவே, இந்திய கமாடிட்டி வர்த்தகமான எம்.சி.எக்ஸ்-ல் 28,300 ரூபாயிலிருந்து, 28,900 ரூபாய் வரை வர்த்தகமானது.  </p>
<p class="content">தற்போது உக்ரைனில் நிலவிவரும் பதற்றத்தாலும், அமெரிக்காவில் இருந்து வெளியான பொருளாதாரம் குறித்த குறியீடு காரணமாகவும், சர்வதேச அளவில் தங்கத்தின் விலையானது அவுன்ஸுக்கு 1,285 டாலர் வரை செல்ல வாய்ப்பிருக்கிறது. அமெரிக்காவிலோ அல்லது உக்ரைன் பிரச்னையிலோ ஏதும் மாற்றம் இருந்தால் மட்டுமே, தங்கத்தின் விலை அதிகரிக்கவோ அல்லது குறையவோ வாய்ப்பிருக்கிறது.</p>
<p class="content">எம்.சி.எக்ஸ்-ல் வர்த்தகம் செய்யும் வர்த்தகர்கள் மிக கவனமாக வர்த்தகம் செய்வது நல்லது. தேர்தல் முடிவுகளை அடுத்து ரூபாயின் மதிப்பில் வாலட்டைலிட்டி இருக்கும் என்று எதிர்பார்க்கப்படுகிறது. இதன் எதிரொலி தங்கத்தின் விலையிலும் காணப்படலாம்.</p>
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav69.jpg"></p>
<p class="content">இந்த வாரத்தைப் பொறுத்த வரை லோயர் லெவலில் வாங்கி ஹையர் லெவலில் விற்கலாம்.</p>
<p class="content"><span style="color: #800080">வெள்ளி! </span></p>
<p class="content">உலக வெள்ளி சர்வே 2014-ன்படி, 2013-ல் வெள்ளியின் தேவை 13 சதவிகிதமாக அதிகரித்தது. இது, இதுவரை இல்லாத அளவுக்கு அதிகமாகும் என்று வெள்ளி நிறுவனம் ஒன்று தகவல் வெளியிட்டுள்ளது.</p>
<p class="content"><img alt="" align="left" width="109" height="109" src="http://www.vikatan.com/nanayam/2014/05/yjyyjq/images/nav69a.jpg">பார்கள்,  காயின்கள் மற்றும் நகைகளில் சில்லறை முதலீடு 76 சதவிகிதம் அதிகரித்துள்ளது. முந்தைய ஆண்டுடன் ஒப்பிடும் போது பிசிக்கல் பார்களின் தேவை இருமடங்காக அதிகரித்து 127.2 மில்லியன் அவுன்ஸாக அதிகரித்துள்ளது. வெள்ளி காயின்கள் மற்றும் பதக்கங்களாக வாங்கப்பட்டது இதுவரை இல்லாத அளவுக்கு அதிகரித்து 118.5 மில்லியன் அவுன்ஸாக வாங்கப்பட்டது. தவிர, ஸ்கிராப் வெள்ளியின் சப்ளையும் குறைந்துள்ளது.  </p>
<p class="content">இதன் விளைவு, வெள்ளியின் விலையில் பிரதிபலிக்கலாம்  என்று எதிர்பார்க்கப்படுகிறது. மேலும், சர்வதேச சந்தையில் வெள்ளியின் விலை 20 டாலரை தாண்டிச் செல்லும்பட்சத்தில் 21 - 21.50 டாலர் வரை செல்லலாம்.</p>
<p class="content"><span style="color: #800080">அடிப்படை உலோகங்கள்! </span></p>
<p class="content">காப்பர்: காப்பரை அதிகளவில் உபயோகப்படுத்தும் நுகர்வோரான சீனாவில் தேவை அதிகரிக்கும் என்று ஊகங்கள் அடிப்படையில் எதிர்பார்க்கப்பட்டதையடுத்து, காப்பரின் விலை கடந்த பத்து வாரங்களில் இல்லாத அளவுக்கு, கடந்த புதன்கிழமையன்று அதிகரித்து காணப்பட்டது.</p>
<p class="content">ஆசிய நாடுகளிலேயே கடந்த ஆண்டு உலகின் மொத்த நுகர்வு களில் சுமார் 40% சீனாவே பயன்படுத்தியுள்ளது என்றும் மதிப்பிடப்பட்டுள்ளது. சீன அரசு அந்த நாட்டின்  மூலதன சந்தைகளில் சீர்திருத்தங்களை மேற்கொள்ள நடவடிக்கை எடுப்பதற்கான அறிகுறிகள் தென்படுகிறது.  இது காப்பரின் விலையேற்றத்துக்கு மேலும் வழிவகுத்தது.</p>
<p class="content">மேலும், வரும் வாரத்தில் சீன பொருளாதாரத்தை சரிசெய்ய, சீன அரசு சில நடவடிக்கைகளை மேற்கொள்ளலாம் என்று எதிர்பார்க்கப்படுகிறது. இதனால், வரும் வாரத்தில் காப்பரின் விலை அதிகரிக்கவே வாய்ப்புகள் அதிகம்.</p>
<p class="content">இந்திய சந்தைகளில் தேர்தல் முடிவு காரணமாக ரூபாயின் மதிப்பை வலுவாக்கலாம். எனவே, ரூபாயின் மதிப்பைப் பொறுத்தே காப்பரின் விலை இருக்கும்.</p>
<p style="text-align: center"><img alt="" width="580" height="165" src="http://www.vikatan.com/nanayam/2014/05/yjyyjq/images/nav69c.jpg"></p>
<p class="content">ஜிங்க்: காப்பரை போலவே ஜிங்கின் விலையும் கடந்த மூன்று மாதங்களில் இல்லாத அளவுக்கு அதிகரித்துள்ளது. கடந்த சில வர்த்தக தினங் களாகவே தொடர்ந்து ஜிங்க் இருப்பு குறைவாக இருப்பதும் விலை யேற்றத்துக்கு வழிவகுத் தது. வரும் வாரத்திலும் ஜிங்க் விலை அதிகரிக்கவே வாய்ப்பு கள் அதிகம்.</p>
<p class="content">லெட்: லெட் விலையும் கடந்த வாரம், மூன்று மாதங் களில் இல்லாத அளவுக்கு விலை அதிகரித்தே வர்த்தகமானது. காரணம், லெட்டின் இருப்பும் குறைவாக உள்ளதே. குறிப்பாக 2 வர்த்தக தினங்களில் மட்டும் 1,93,475 டன்னிலிருந்து 1,92,175 டன்னாக இருப்பு குறைந்துள்ளது.  </p>
<p class="content">நிக்கல்: வர்த்தகர்கள் லாபம் எடுக்கத் தொடங்கியதால் நிக்கல் விலை கடந்த வாரம் குறைந்தே வர்த்தகமானது. வரும் வாரத்திலும் நிக்கல் விலை குறையவே வாய்ப்புகள் அதிகம்.</p>
<p class="content">அலுமினியம்: தொடர்ந்து இருப்பும் குறைந்து வருவதை யடுத்து, அலுமினியம் விலை கடந்த வாரம் சற்று அதிகரித்து வர்த்தகமானது. வரும் வாரத் திலும் அலுமினியம் இருப்பு குறைவாக இருப்பதால் லோயர் லெவலில் வாங்கலாம்.</p>
<p style="text-align: center"><img alt="" width="600" height="258" src="http://www.vikatan.com/nanayam/2014/05/yjyyjq/images/nav69b.jpg"></p>
<p class="content"><span style="color: #800080">கச்சா எண்ணெய்! </span></p>
<p class="content">கடந்த வாரம் அமெரிக்காவில் கச்சா எண்ணெய் உற்பத்தி கடந்த முப்பது ஆண்டுகளில் இல்லாத அளவுக்கு அதிகரித் துள்ளது. மேலும், ஆயில் இறக்குமதியும் சுமார் ஒரு நாளைக்கு 8.43 மில்லியன் பேரல் அதிகரித்துள்ளது. எனினும், அமெரிக்காவில் உள்ளார்ந்த தேவைகள் அதிகரிக்கலாம் என்றும், இதனால் மே மற்றும் ஜூன் மாதங்களில் கச்சா எண்ணெய் இருப்பு குறையலாம் என்றும் எதிர்பார்க்கப்படுகிறது. இதனால் கச்சா எண்ணெய் விலை அடுத்த சில வாரங் களுக்கு அதிகரிக்கலாம் என்று தெரிகிறது.</p>
<p class="content">சர்வதேச சந்தையில் விலை அதிகரித்தாலும், இந்திய கமாடிட்டி வர்த்தகத்தில் இந்திய ரூபாயின் மதிப்பு அதிகரித்து வரும் இந்தநிலையில் அதிக விலையேற்றம் தடுக்கப்படலாம்.</p>
<p class="content"><span style="color: #800080">இயற்கை எரிவாயு! </span></p>
<p class="content">தொடர்ந்து இயற்கை எரிவாயு தேவை குறைந்தே காணப்படு வதாலும், அதேசமயம் இயற்கை எரிவாயு இருப்பும் அதிகமாக இருந்து வருவதாலும் கடந்த மே 7-லிருந்து இயற்கை எரிவாயு விலை சுமார் 8% குறைந்துள்ளது.</p>
<p class="content">அமெரிக்காவின் மத்திய மேற்கு மற்றும் வடகிழக்கு பகுதிகளில் சராசரியைவிட வெப்பநிலை அடுத்த</p>
<p class="content">15 நாட்களுக்கு அதிகரிக்கலாம் என்று எதிர்பார்க்கப்படுகிறது. இதையடுத்து வெப்பமூட்டும் தேவை குறைந்து,</p>
<p class="content">இயற்கை எரிவாயுவின் தேவையும் குறையலாம். வரும் வாரத்தில் இயற்கை எரிவாயு விலை குறையவே வாய்ப்புள்ளது.</p>
<p style="text-align: center"><img alt="" width="600" height="73" src="http://www.vikatan.com/nanayam/2014/05/yjyyjq/images/nav69d.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பேத்திகளுக்குத் திருமணப் பரிசு:  எந்த முதலீடு ஏற்றது? </div>
<div class="subtitle1"></div>
<div class="content" style="border-top:1px solid #DDD;">
<p style="text-align: right"><span style="color: #993300">கேள்வி - பதில் </span></p>
<p class="content"><span style="color: #800080">?எனக்கு ஐந்து வயது மற்றும் ஆறு மாத குழந்தை என இரண்டு பேத்திகள் இருக்கிறார்கள். என்னிடம் 2 லட்சம் ரூபாய் உள்ளது. இதை அவர்களின் திருமணத்துக்குப் பரிசாக தரத் திட்டமிட்டுள்ளேன். இதை எதில் முதலீடு செய்யலாம்? </span></p>
<p style="text-align: right"><span style="color: #808000">குமரேசன், சென்னை.  அபுபக்கர், நிதி ஆலோசகர். </span></p>
<p class="content">''குறிக்கோள்களின் அடிப்படையில் முதலீடு செய்வது நல்லது. நீங்கள் மியூச்சுவல் ஃபண்ட் திட்டங்களில் முதலீடு செய்யலாம். டெம்பிள்டன் இந்தியா ஈக்விட்டி இன்கம், ஹெச்.டி.எஃப்.சி சில்ட்ரன் கிப்ஃட் ஃபண்ட் இன்வெஸ்ட்மென்ட் பிளான் ஆகிய ஃபண்டுகளில் முதலீடு செய்யலாம். ஒவ்வொருவர் பெயரிலும் தலா 50 ஆயிரம் ரூபாய் இரண்டு ஃபண்டுகளிலும் பிரித்து முதலீடு செய்யலாம். நீங்கள் குழந்தைகளின் தாத்தா என்பதால் ஹெச்.டி.எஃப்.சி ஃபண்டில் முதலீடு செய்வதற்குத் தனி விண்ணப்ப படிவம் உள்ளது. இதில் குழந்தைகளின் பெற்றோரைப் பாதுகாப்பாளராகக் குறிப்பிட வேண்டும். குழந்தைகளின் திருமணத்துக்குத் தேவைப்படும்போது அவர்களின் பெயரில் பணம் வரவு வைக்குமாறு குறிப்பிட வேண்டும். மேலும், இந்தத் திட்டத்தில் முதலீட்டு தொகையைப்போல 10 மடங்கு, அதாவது 10 லட்சம் ரூபாய்க்கு விபத்து காப்பீடு பாலிசி கவரேஜ் இலவசமாகப் பெற்றோருக்குக் கிடைக்கும்.''</p>
<p style="text-align: center"><img alt="" src="http://www.vikatan.com/nanayam/2014/05/yjyyjq/images/nav50a.jpg"></p>
<p class="content"><span style="color: #800080">?2011-ம் ஆண்டு ஒரு ஃப்ளாட் புக் செய்தேன். இதில் கட்டடம் கட்டும்போது சில மாற்றங்களைச் செய்யச் சொன்னேன். இதற்கான பணத்தை மிகவும் குறைந்த அளவுக்கு மட்டுமே கழித்தார்கள். அதேநேரத்தில், விலையுயர்ந்த டைல்ஸ் பதிக்கச் சொன்னால் பில்டர் அதிகமான தொகை கேட்கிறார். அதற்கு விவரத்தையும் தர மறுக்கிறார். இதற்கு சட்டப்படி ஏதாவது நடவடிக்கை எடுக்க முடியுமா? </span></p>
<p style="text-align: right"><span style="color: #808000">@ தீபாராணி, கோவை. என்.ரமேஷ், வழக்கறிஞர். </span></p>
<p class="content">''கட்டடம் கட்டும்போது, தாங்கள் கூறிய மாற்றங்களால், கட்டாமல் தவிர்க்கப்பட்ட கட்டுமானத்துக்குப் பணம் கழிக்கப்பட்டது. ஆனால், குறைவாகக் கழிக்கப்பட்டதாகச் சொல்கிறீர்கள். விலையுயர்ந்த டைல்ஸ் பதிக்க அதிகத் தொகை கேட்பதாகவும் சொல்கிறீர்கள். அவ்வாறு தொகை கேட்பதற்கான விவரத்தை (Detailed statement of account) தெரிவிக்கவேண்டிய கடமை பில்டருக்கு உள்ளது. அதைத் தெரிவிக்க மறுக்கும்பட்சத்தில், ஓர் அங்கீகரிக்கப்பட்ட கட்டுமானப் பொறியாளர் மூலமாகப் பார்வையிட்டு, கட்டுமானத்துக்கான உண்மையான செலவை மதிப்பீடு செய்யுங்கள். அதன்படிதான் பணம் செலுத்த இயலும் என வழக்கறிஞர் மூலம் அறிவிப்பு அனுப்பி நடவடிக்கை எடுக்கலாம்.''</p>
<p style="text-align: center"><img width="370" height="273" alt="" src="http://www.vikatan.com/nanayam/2014/05/yjyyjq/images/nav50b.jpg"></p>
<p class="content"><span style="color: #800080">?அண்ணன், தங்கை சேர்ந்து வங்கியில் வீட்டுக் கடன் வாங்க முடியுமா?. </span></p>
<p class="content"><span style="color: #808000">வெங்கடேஷன், சென்னை.எஸ்.சுப்புராமன், முதன்மை மேலாளர், இந்தியன் ஓவர்சீஸ் வங்கி, மத்திய அலுவலகம், சென்னை. </span></p>
<p class="content">''அண்ணன், தங்கை சேர்ந்து வீடு வாங்கி, அதை இருவரின் பெயரிலும் பதிவு செய்ய வேண்டும். இப்படி செய்யும்போது வீட்டுக் கடன் எளிதாகக் கிடைக்கும்.''</p>
<p style="text-align: left"><span style="color: #800080">?கடந்த மாதம் முதல் ஐ.சி.ஐ.சி.ஐ புரூடென்ஷியல் ஃபோகஸ்டு புளூசிப் ஃபண்ட் மற்றும் ரிலையன்ஸ் குரோத் ஃபண்ட் ஆகியவற்றில் தலா 1000 ரூபாய் முதலீடு செய்து வருகிறேன். இந்த முதலீட்டை அடுத்த ஐந்து வருடத்துக்குத் தொடர விருப்பம். என் தேர்வு சரியானதா? </span></p>
<p style="text-align: right"><span style="color: #808000"> கு.தமிழ்வாணன், நாகப்பட்டினம்.வி.டி. அரசு, நிதி ஆலோசகர். </span></p>
<p class="content">''நீங்கள் ஐ.சி.ஐ.சி.ஐ புரூடென்ஷியல் ஃபோகஸ்டு புளூசிப் ஃபண்டில் தொடர்ந்து முதலீடு செய்யலாம். ரிலையன்ஸ் குரோத் ஃபண்டின் முதலீட்டை தவிர்ப்பது நல்லது. ஏனெனில், கடந்த 4, 5 வருடங்களாகவே இந்த ஃபண்டின் செயல்பாடு சரியாக இல்லை. இதற்குப் பதில், ஹெச்.டி.எஃப்.சி மிட் கேப் ஆப்பர்ச்சூனிட்டீஸ் ஃபண்டில் முதலீடு செய்யலாம்.''</p>
<p style="text-align: center"><img width="377" height="149" alt="" src="http://www.vikatan.com/nanayam/2014/05/yjyyjq/images/nav50c.jpg"></p>
<p class="content"><span style="color: #800080">?என் தந்தையும், அண்ணனும் வெளிநாட்டில் கட்டட வேலை செய்கிறார்கள். மாதம் 50 ஆயிரம் ரூபாய் வருமானம் கிடைக்கிறது. இன்னும் 3 வருடம் கழித்து 25 லட்சம் ரூபாய் மதிப்புள்ள விவசாய நிலம் வாங்க திட்டமிட்டுள்ளோம். இதற்கான முதலீட்டுத் திட்டங்களைக் கூறவும். </span></p>
<p style="text-align: right"><span style="color: #808000">@ சக்தி ராயப்பன், சேலம். ரவிக்குமார், நிதி ஆலோசகர். </span></p>
<p class="content">''மூன்று வருடத்தில் 25 லட்சம் ரூபாய் கிடைக்க வேண்டும் என்று சொல்கிறீர்கள். இந்தத் தொகை கிடைப்பது சற்றுக் கடினம். மேலும், 3 வருடம் என்பது மிகவும் குறுகிய காலம் என்பதால் அதிக ரிஸ்க்கும் எடுக்க முடியாது. எனவே, நீங்கள் ஆர்.டி., ஃபிக்ஸட் டெபாசிட்டில் முதலீடு செய்யலாம். மாதம் 50 ஆயிரம் ரூபாய் வீதம் ஒரு வருடத்துக்கு 6 லட்சம் ரூபாய் முதலீடு செய்வீர்கள். இப்படி மொத்தம் மூன்று வருடத்தில் 18 லட்சம் ரூபாய் முதலீடு செய்திருப்பீர்கள். இதில் 8 சதவிகிதம் வட்டி கிடைத்தால்கூட சுமார் 2.38 லட்சம் ரூபாய்தான் வட்டி கிடைக்கும். ஆக, மொத்தமாக 20.38 லட்சம் ரூபாய்தான் கிடைக்கும்.''</p>
<p style="text-align: center"><img width="374" height="175" alt="" src="http://www.vikatan.com/nanayam/2014/05/yjyyjq/images/nav50d.jpg"></p>
<p class="content"><span style="color: #800080">?எனக்கு 44 வயது ஆகிறது. என்னிடம் 5 லட்சம் ரூபாய் உள்ளது. இதைப் பங்குச் சந்தையில் முதலீடு செய்ய நினைக்கிறேன். இந்தப் பணம் ஐந்து வருடம் கழித்துதான் தேவை. எனவே, எனக்கேற்ற பங்குகளைக் கூறவும். </span></p>
<p style="text-align: right"><span style="color: #808000">ரவி, கடலூர். வெங்கடேஸ்வரன், இயக்குநர், மெக்கனோசி அண்ட் கோ. </span></p>
<p class="content">''பொருளாதார ஏற்ற இறக்கத்தைத் தாண்டி, எப்போதும் தேவையுள்ள பொருட்களை உற்பத்தி செய்யும் நிறுவனப் பங்குகளில் முதலீடு செய்யலாம். அதாவது, ஐ.டி.சி., டி.சி.எஸ்., டெக் மஹிந்திரா, மைண்ட்ட்ரீ, லூபின், டாடா மோட்டார்ஸ், தெர்மேக்ஸ் போன்ற பங்குகளில் முதலீடு செய்யலாம்.''</p>
<p style="text-align: right"><span style="color: #808000">படம்: ப.சரவணக்குமார்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நாணயம் லைப்ரரி : நீங்கள் நேர்மையானவரா, ஏமாற்றுக்காரரா? </div>
<div class="subtitle1"></div>
<div class="content" style="border-top:1px solid #DDD;">
<p class="content">ஒரு மனிதன் நேர்மை ஆனவன்தானா என்று தெரிந்துகொள்ள ஒரேயொரு வழிதான் இருக்கிறது. அது, நீங்கள் நேர்மையானவர்தானா என அவரிடமே கேட்டுவிடுவது. இந்தக் கேள்விக்கு அவர் 'ஆம்’ என்று சொன்னால், அவர் பித்தலாட்டக்காரர் என்பது உறுதி எனும் கிரௌகோ மார்க்ஸின் பொன்மொழியுடன் ஆரம்பிக்கிறது டேன் எரிலி எழுதிய இந்தப் புத்தகம்.</p>
<p class="content">பள்ளியில் மற்றொரு மாணவனிடமிருந்து பென்சிலை எடுத்துக்கொண்டுவிட்டான் என்பதற்காக டீச்சர் அந்த மாணவனின் அப்பாவிடம் புகார் சொல்ல, அப்பாவோ வீட்டுக்கு வந்தபின் மகனை பின்னியெடுத்துவிட்டாராம். 'என்ன சின்ன புத்தி உனக்கு. எப்படி நீ அடுத்தவன் சொத்துக்கு ஆசைப்படலாம். என்னிடம் கேட்டிருந்தால் ஆபீஸிலிருந்து ஒன்றுக்கு பத்தாய் பென்சில்களை எடுத்துக்கொண்டு வந்து தந்திருப்பேனே’ என்று கடிந்துகொண்டாராம். மகன் செய்தால் திருட்டு; அப்பன் ஆபீஸிலிருந்து எடுத்தால் அது திருட்டு இல்லையா? என்று கேட்கிறார் ஆசிரியர்.</p>
<p class="content">நேர்மையின்மை என்பது ஒரு சிலரிடம் மட்டுமே இருக்கும் பிரச்னையா? அல்லது நம்மில் பலரிடம் இருக்கும் பெரும் பிரச்னையா என்று சந்தேகம் எழுப்பும் ஆசிரியர், அது ஒரு சிலரிடம் இருக்கும் பிரச்னை எனில், வேலைக்குச் சேரும் முன்பே அவர்களை நன்கு விசாரித்து, அவர்களுக்கு வேலை தராமல் விட்டிருக்கலாமே, என்கிறார்.  </p>
<p style="text-align: center"><img alt="" width="500" height="581" src="http://www.vikatan.com/nanayam/2014/05/yjyyjq/images/nav47c.jpg"></p>
<p class="content">நோபல் பரிசு பெற்ற பொருளாதார வல்லுநர் கேரி பெக்கர், பகுத்தறிவு பயன்படுத்தப்படும் சூழலில் மனிதன் ஒவ்வொரு சூழ்நிலை யிலும் இருக்கும் லாபநஷ்டங் களை ஆராய்ந்தே குற்றங்கள் செய்கிறான் என்கிறார். குற்றம் செய்து மாட்டிக்கொண்டால் என்ன நஷ்டம் வரும்?, மாட்டிக்கொள்ளாவிட்டால் என்ன லாபம்? என்பதை மனத்தில் வைத்தே மனிதன் பொய்பித்தலாட்டத்தில் ஈடுபடுகிறான் என்கிறது கேரி பெக்கரின் சிம்பிள் மாடல் ஆஃப் ரேஷனல் க்ரைம்.</p>
<p class="content">ஆனால், கேரி பெக்கரின் இந்தக் கருத்தை சிலர் ஒப்புக்கொள்ளவே மாட்டார்கள். சத்தியமா நான் யாரையும் ஏமாத்தினது கிடையாது என்பார் என்று சொல்லும் ஆசிரியர், இதை பரிசோதித்துப் பார்க்க நினைத்து மாணவர்களிடையே ஓர் ஆய்வினை நடத்தினாராம்.</p>
<p class="content"><img alt="" align="left" width="123" height="198" src="http://www.vikatan.com/nanayam/2014/05/yjyyjq/images/nav47b.jpg">இருபது கணக்குகளை தந்து இதனை நீங்கள் குறிப்பிட்ட நேரத்தில் போட்டு முடிக்க வேண்டும். ஒவ்வொரு சரியான விடைக்கும் 50 செண்ட் (நம்மூர் கணக்கில் 50 காசு மாதிரி) சன்மானமாகக் கிடைக்கும் என்றாராம்.</p>
<p class="content">முதல் பரிசோதனையில் கணக்குகளைப் போட்டு முடித்தபின் ஒருவரிடம் காண்பிக்க வேண்டும். அவர் சரிபார்த்துச் சொன்னபின், பணம் வழங்கப்படும்.</p>
<p class="content">இரண்டாவது பரிசோதனை யில், கணக்குகளைப் போட்டுவிட்டு, விடைகளை கணக்குப் போட்டவர் தானாகவே சரிபார்க்க வேண்டும். அதற்குபின், அந்த பேப்பரை வகுப்பின் பின்னால் இருக்கும் பேப்பர் ஷ்ரெட்டரில் (துண்டுதுண்டாய் பேப்பரை கிழிக்கும் இயந்திரம்) போட்டுவிட்டு, ஆசிரியரிடம் போய், நான் இத்தனை கணக்குகளை சரியாகப் போட்டேன் என்று சொல்லி, பணம் பெற்றுக்கொள்ள வேண்டும்.  </p>
<p class="content">வகுப்பாசிரியர் சரிபார்த்தபோது சரியாகப் போட்ட கணக்குகளின் எண்ணிக்கையைவிட மாணவர்கள் தானே சரிபார்த்துச் சொன்ன  கணக்கு களின் எண்ணிக்கை சற்று அதிகமாகவே இருந்ததாம். கண்டுபிடிக்க மாட்டார்கள் எனில் பொய் சொல்ல நினைப்பது சகஜம்தானே, என்கிறார் ஆசிரியர்.</p>
<p class="content">சரியான பதிலுக்கான தொகையினை (50 செண்டில் இருந்து ஒரு டாலர், இரண்டு டாலர் என உயர்த்திக்கொண்டே போனால்) என்னவாகிறது என்று சோதித்துப் பார்த்தார் ஆசிரியர். சரியான விடை ஒன்றுக்கு 10 டாலர் என்ற நிலைக்கு கொண்டு சென்ற போது ஏமாற்றுதல் சற்றே குறைய ஆரம்பித்ததாம். காரணம், மனச்சாட்சி உறுத்த ஆரம்பித்ததுதான். ரொம்பத்தான் ஏமாற்று கிறோமோ என்று நினைக்கத் தொடங்கிவிடுகிறார்களாம்.</p>
<p class="content">இதனாலேயே சின்னத் திருட்டுகளும் பொய்யும் சரளமாக நாட்டில் இருக்கிறது. ஆபீஸில் இருந்து ஒரு பென்சில், ஒரு பேனா, ஒரு ஸ்டேப்ளர் என்று வீட்டுக்கு எடுத்துப்போகும்போது  மனத்தில் இருக்கிற திடநிலை ஒரு பாக்ஸ் பேனா, ஒரு ரீம் பேப்பர், ஒரு டஜன் ஸ்டேப்ளர் என்று எடுக்கும்போது இருப்பதில்லை என்கிறார் ஆசிரியர்.</p>
<p style="text-align: center"><img alt="" width="395" height="216" src="http://www.vikatan.com/nanayam/2014/05/yjyyjq/images/nav47a.jpg"></p>
<p class="content">இதற்கு அடுத்தபடியாக,  கணக்குப்போட்ட மாணவர் களிடம் பேப்பரை பாதி கிழித்து விட்டு மீதியை பாக்கெட்டில் வைத்துக்கொள்ளுங்கள் என்றும், முழுதாக கிழித்து பாக்கெட்டில் வைத்துகொள்ளுங்கள் என்றும், ஷ்ரெட்டரில் கிழித்துவிட்டு போய் ஒரு பெட்டியில் உள்ள பணத்தில் உங்களுடைய சரியான கணக்குக்கு எவ்வளவு பணம் வரவேண்டுமோ அதை நீங்களே எடுத்துக்கொள்ளலாம் என்றும் பல்வேறுவிதமான சோதனைகளை செய்து பார்த்தாராம் ஆசிரியர். இந்த மாறுபட்ட கண்டிஷன்களைக் கொண்ட சோதனைகள் எதிலுமே ஏமாற்று பெரிய அளவில் அதிகரிக்கவில்லையாம்.</p>
<p class="content">இப்படி பலவிதமான சோதனைகளை செய்ததில், ஆசிரியர் கண்டுகொண்ட விஷயம் இதுதான். அதாவது,  யாரும் ஒரேயடியாக ஏமாற்ற விரும்புவதில்லை. இமேஜ் கெட்டுவிடக்கூடாது என்பதில்  தீவிரமாக மனிதர்கள் உள்ளனர்.  </p>
<p class="content"><img alt="" align="left" width="245" height="157" src="http://www.vikatan.com/nanayam/2014/05/yjyyjq/images/nav47d.jpg">இந்தப் புத்தகம் முழுவதுமே இதுபோன்ற சுவாரஸ்யமான பல ஆய்வுகளின் முடிவுகளை தொகுத்து தந்திருக்கிறார் ஆசிரியர்.</p>
<p class="content">இறுதியாக, எல்லா மனிதனுக்குமே ஏமாற்றுவதால் கிடைக்கும் லாபமும் வேண்டும்; நம்முடைய நாணயஸ்தன் என்ற இமெஜும் கெட்டுவிடக்கூடாது என்ற இருதலைக்கொள்ளி எறும்பின் நிலை இருக்கவே செய்கிறது. கொஞ்சமாக ஏமாற்றும்போது, நாம் கொஞ்சம் பேலன்ஸ் செய்துகொள்ள முடிகிறது. அதுவே, அதிகமாக ஏமாற்றும்போது பலருக்கு மனச்சாட்சி உறுத்துகிறது என்கிறார் ஆசிரியர்.</p>
<p class="content">''என் இருபது கணக்குப் பரிசோதனையில் நிறையபேர் ஒன்றிரண்டு கணக்குகளை கூட்டிச் சொல்லியே பணம் பெற்றனர். ஆனாலும், அவர்கள் அனைவருமே எட்டு அல்லது பத்து கணக்குகள் சரி என்றே சொன்னார்கள்.</p>
<p class="content">16, 18 என்று பெரும்பாலானோர் சொல்லவில்லை. ஆனால், மிகச் சிலர் 20 கணக்குகளும் சரி என்று சொல்லி கிடைக்கிற பணத்தை லவட்டிக்கொண்டு செல்லவும் தவறவில்லை.</p>
<p class="content">இதிலிருந்து என்ன தெரிகிறது? கிரிமினல் குணம் கொண்டவர் கள் சமூகத்தில் மிகச் சிலரே இருக்கின்றனர். ஆனாலும், லாப நோக்கம் கருதி சிறிய ஏமாற்றுதல்களைச் செய்ய பலரும் முயல்வதாலேயே சமூகத்தில் பொய் பித்தலாட்டம் மிகவும் மலிந்துகிடப்பதைப் போன்ற தோற்றம் இருக்கிறது'' என்கிறார் ஆசிரியர்.</p>
<p class="content">நமக்குள் இருக்கும் பொய் பித்தலாட்டங்களை களையவும் பொய், பித்தலாட்டக்காரர்களை இனம் கண்டு ஒதுங்கவும் இந்தப் புத்தகத்தை அவசியம் படிக்கலாம்!</p>
<p style="text-align: right"><span style="color: #800080">- நாணயம் டீம்.<br>
(குறிப்பு: இந்தப் புத்தகம் ஆன்லைன் ஷாப்பிங் வெப்சைட்களில் <br>
விற்பனைக்கு கிடைக்கக்கூடும்.)</span></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
