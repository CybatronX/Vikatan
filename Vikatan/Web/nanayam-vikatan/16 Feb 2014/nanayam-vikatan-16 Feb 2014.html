	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கடனைக் குறைத்தால்தான் பிழைப்போம்! </div>
<div class="subtitle1"></div>
<div class="content" style="border-top:1px solid #DDD;">
<p style="text-align: right"><span style="color: #993300">ஹலோ வாசகர்களே..! </span></p>
<p class="content">புள்ளிவிவரங்கள் சக்தி வாய்ந்தவை. சில புள்ளிவிவரங்கள் அடிப்படையையே ஆட்டம் காண வைத்துவிடுகிறவை. இந்தியாவின் முக்கிய நிதி ஆய்வாளர்களில் ஒருவரான அர்ஜுன் பார்த்தசாரதி, கடந்த வாரத்தில் சொல்லியிருக்கும் புள்ளிவிவரங்கள் காங்கிரஸ் அரசின் ஐந்தாண்டு கால ஆட்சி காலத்துக்குச் சாவு மணி அடிக்கிறவையாக இருக்கின்றன.</p>
<p class="content">'மத்திய அரசு 2009 முதல் 2014 வரையிலான ஐந்து ஆண்டுகளில் மட்டும் பாண்டு பத்திரங்களை வெளியிட்டதன் மூலம் ஏறக்குறைய 24 லட்சம் கோடி ரூபாயை மக்களிடமிருந்து கடனாக வாங்கி இருக்கிறது. 2013-14-ல் மட்டும் 4.7 லட்சம் கோடி ரூபாயை மக்களிடமிருந்து கடனாக வாங்கி இருக்கிறது’ என்கிற அதிர்ச்சித் தகவலை வெளியிட்டு, அனைவரையும் ஆச்சர்யத்துக்கு உள்ளாக்கி இருக்கிறார்.</p>
<p class="content">இத்தனை லட்சம் கோடி ரூபாயைக் கடனாக வாங்கி நாட்டின் வளர்ச்சிக்கு எதையாவது உருப்படியாக இந்த அரசாங்கம் செய்திருக்கிறதா என்றால், இல்லை. ஏற்கெனவே வெளியிட்ட பாண்டு பத்திரங்களுக்கான வட்டியைத் தரவே, புதிதாக வாங்கிய கடனில் பெரும்பகுதியை, அதாவது 3.75 லட்சம் கோடி ரூபாயைச் செலவு செய்திருக்கிறது. இதனால் பாண்டு பத்திரங்கள் தரும் வட்டி 7 சதவிகிதத்திலிருந்து 8.75 சதவிகிதமாக உயர்ந்ததேயொழிய, வேறு எந்தவகையான பிரயோஜனமும் ஏற்படவில்லை.</p>
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/cartoon.jpg"></p>
<p class="content">இத்தனை லட்சம் கோடி ரூபாய் வந்த சுவடு தெரியாமல் போனதற்கு இன்னொரு காரணம், மத்திய அரசாங்கம் வாரி வழங்கும் மானியம். மொத்தமாக 2.3 லட்சம் கோடி ரூபாயை மானியமாகச் செலவு செய்திருக்கிறது மத்திய அரசாங்கம். டீசல் விலை மானியம், காஸ் சிலிண்டர்களின் எண்ணிக்கை அதிகரிப்பு எனப் பல லட்சம் கோடி ரூபாய்ச் செலவாக, நாட்டின் வளர்ச்சிக்கு உதவுகிறமாதிரி எந்தப் <img align="left" width="94" height="116" alt="" src="http://cdnw.vikatan.com/nanayam/2014/02/yzuzyz/images/nav06a.jpg">பெரிய செலவும் செய்யப்படவில்லை.</p>
<p class="content">இப்போதைய நிலையில் தொழில் வளர்ச்சிக்குத் தேவையான நடவடிக்கைகளைப் போர்க்கால அடிப்படையில் எடுப்பதோடு, கணக்குவழக்கு இல்லாமல் அள்ளி வழங்கப்படும் மானியத்தைக் கணிசமாகக் குறைத்தால் மட்டுமே பொருளாதார முன்னேற்றத்துக்கான செலவுகளுக்கு நம்மால் பணம் ஒதுக்க முடியும். சமூகத்தின் அடித்தட்டில் உள்ள ஏழை எளியவர்களுக்கு மானியம் கிடைப்பதில் தவறில்லை. அவர்களின் பெயரில் கொழுத்த பணக்காரர்களுக்கும் மானியம் தரவேண்டுமா என்பதே முக்கியமான கேள்வி.</p>
<p class="content">அடுத்துவரும் புதிய அரசாங்கமாவது கடனைக் குறைத்து, நாட்டின் வளர்ச்சிக்கு வழிவகுக்க, தீர்க்கமான நடவடிக்கைகளை எடுக்கட்டும்!</p>
<p class="content">- ஆசிரியர்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே...</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/nav04a.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஸ்டூடன்ட் பிசினஸ்மேன்!</div>
<div class="subtitle1">காகிதத்தில் காசு; கலக்கும் கல்லூரி மாணவி! </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"> <span style="color: #800080"> அ.பார்வதி </span></p>
<p class="content">தங்கம் அணிந்தால்தான் மதிப்பு என்ற காலம் போய், உடைக்கு ஏற்ற வண்ணவண்ண நகைகளை அணிவது இன்றைய ஃபேஷனாக மாறிவிட்டது. ஃபேஷன் நகைகள் பல வகைகளில் தயாரிக்கப்படுகிறது. அழகுக் கொஞ்சும் லோலாக்கு, நெக்லஸ் போன்ற ஃபேன்சி நகைகளைக் காகிதத்தில் செய்து காசு பார்க்கிறார் ப்ரீத்தி. சவீதா பொறியியல் கல்லூரியில் மூன்றாம் ஆண்டு பயிலும் ப்ரீத்தி தன் பிசினஸ் அனுபவங்களை நம்மிடம் பகிர்ந்துகொண்டார்.</p>
<p class="content">''பேப்பர் ஜுவல்லரியில் ஆரம்பத்தில் விளையாட்டாகத்தான் இறங்கினேன். பிறகு அதுவே விரும்பிச் செய்யும் ஒரு தொழிலாக மாறிவிட்டது. எனது சிறுவயது முதலே கலை மற்றும் கைவினைப் பொருட்கள் செய்வதில் எனக்கு ஆர்வம் அதிகம்.   பொழுதுபோக்காகக் கலைப் பொருட்கள் தயார் செய்து வீட்டை அலங்கரித்து வந்தேன்.</p>
<p class="content">கல்லூரிக்குச் செல்லும்போது கலைப் பொருட்கள் செய்வதற்கான வகுப்புகள் இருப்பதைத் தெரிந்துகொண்டு நகைகள் வடிவமைத்தல் பிரிவில் சேர்ந்து பயிற்சி எடுத்தேன். நகை வடிவமைத்தலில் பேப்பர் ஜுவல்லரி என்னை மிகவும் கவர்ந்தது. அதை முழுமையாகக் கற்றுக் கொண்டேன்.</p>
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/nav40.jpg"></p>
<p class="content">புதிய புதிய டிசைன்களில் காகித நகைகளை வடிவமைத்தேன். காகித நகைகளை பல வண்ணங்களில் தயாரித்தேன்.  இந்தக் காகித நகைகளை அணியும் கலாசாரத்தைக் கல்லூரி மாணவர்களுக்கிடையில் அறிமுகப்படுத்தி பிசினஸாக ஆரம்பிக்கலாம் என்ற ஐடியா எனக்குத் தோன்றியது.</p>
<p class="content"><img align="left" width="169" height="307" alt="" src="http://cdnw.vikatan.com/nanayam/2014/02/yzuzyz/images/nav40a.jpg">ஆரம்பத்தில் நான் தயாரித்த காகித நகைகளை அன்றைய தினத்தில் நான் அணியும் உடைகளுக்கு மேட்சிங்காகப் போட்டு கல்லூரிக்குச் சென்றேன். அதைப் பார்த்த என் சக தோழிகள் 'இந்த நகைகளை எங்கு வாங்கினாய், மிக அழகா இருக்கே’ என்று கேட்க, 'நானே இதைத் தயாரித்தேன்’ என்று சொன்னதும்,  எங்களுக்கும் செய்துகொடு என்று கேட்கத் தொடங்கினார்கள். அதுவரை வெறும் பொழுதுபோக்காக நான்  செய்த விஷயம் எனக்கு பிசினஸ் வாய்ப்பை ஏற்படுத்தித் தந்தது.  இன்று என் செலவுகளை நானே பார்த்துக்கொள்கிற அளவுக்குக் கைதருகிறது இந்த பிசினஸ்.</p>
<p class="content">எனது தயாரிப்புகளுக்கு இருக்கும் வரவேற்பைப் பார்த்து 'அலன்கிரித்தா’ என்ற பெயரில் ஒரு பிராண்டை உருவாக்கினேன். என் கலெக்ஷன்ஸ் 25 ரூபாயில் தொடங்கி 200 ரூபாய் வரை உள்ளது. லோக்கல் ஆர்டர்கள் மட்டுமின்றி மும்பையிலிருந்து எல்லாம்கூட ஆர்டர் வருகிறது. நான் விலையில் எந்த மாற்றமும் செய்வதில்லை என்றாலும், வெளியூர் ஆர்டர் எனில், அதற்கான டெலிவரிக் கட்டணங்கள் தவிர, வேறு எந்தக் கூடுதல் கட்டணமும் வசூலிக்கமாட்டேன்.</p>
<p class="content">இந்தத் தொழிலுக்கான முதலீடு மிகக் குறைவு. நான் படித்துக்கொண்டே இந்த பிசினஸ் செய்வதால், பெரிய அளவில் முதலீடு செய்யவில்லை. என் தேவைகளை நானே பூர்த்திசெய்யும் அளவுக்கு லாபம் கிடைக்கிறது. தேவைக்குப்போக மீதமுள்ள தொகையைச் சேமித்துவைக்கிறேன்.</p>
<p class="content">இப்போதைக்கு இந்த பிசினஸ் நன்றாகச் செல்கிறது. படிக்கிற நேரத்தைத் தவிர்த்து மற்ற நேரங்களில் உருப்படியாக இதைச் செய்து நாலு காசு பார்ப்பதால் என் பெற்றோருக்கும் என் மீது நல்ல நம்பிக்கை வளர்ந்துள்ளது. கல்லூரியிலும் நல்ல பெயர்தான்! இன்ஜினீயரிங் படித்து முடித்த பிறகு 'அலன்கிரித்தாவை’ இன்னும் பெரிய அளவில் வளர்க்கவேண்டும் என்பது என் ஆசை'' என்றார் ப்ரீத்தி.</p>
<p style="text-align: center"><img width="318" height="150" alt="" src="http://cdnw.vikatan.com/nanayam/2014/02/yzuzyz/images/nav40b.jpg"></p>
<p class="content">இந்தச் சின்ன பெண்ணின் பெரிய கனவு நனவாகட்டும்!</p>
<p style="text-align: right"><span style="color: #993300">படங்கள்: ஸ்டீவ்ஸ் சு.ராட்ரிக்ஸ்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அக்ரி கமாடிட்டி! </div>
<div class="subtitle1">சே.புகழரசி. </div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #993300">ஏலக்காய்! (Cardamom)</span></p>
<p class="content">கடந்த வாரம் ஏலக்காய் விலை சுமார் 15% அதிகரித்தது. கடந்த சில மாதங்களாகச் சரிவிலேயே இருந்த விலை உடனடியான ஏற்றம் கண்டதற்குக் காரணம் ஏற்றுமதி தேவை அதிகரித்ததே. கடந்த வாரம் சுமார் 65 டன் ஏற்றுமதித் தேவை இருந்ததாக வர்த்தகர்கள் மத்தியில் கருத்து நிலவிவந்தது. இதன்காரணமாக விலை அதிகபட்சமாக சுமார் ரூ.843-க்கு வர்த்தகமாகியது.</p>
<p class="content">நடப்பு நிதியாண்டில் ஜனவரி 31-வுடன் முடிவடைந்த காலத்தில் ஏலக்காய் ஏலமிடும் சந்தைக்கு மொத்த வரத்து 19,276 டன்னாக இருந்தது. இதுவே, கடந்த ஆண்டு இதேகாலத்தில் 12,449 டன்கள் மட்டுமே இருந்தது.</p>
<p class="content">வரும் வாரத்தில் விலை குறையலாம் என்று எதிர்பார்க்கப்படுகிறது. சப்போர்ட் லெவல் - ரூ.780 - 762. ரெசிஸ்டன்ஸ் லெவல் - ரூ.825 - 860. பரிந்துரை: ரூ 775 - 780. ஸ்டாப் லாஸ் - ரூ.760; இலக்கு விலை - ரூ.810 - 835. </p>
<p style="text-align: center"> <span style="color: #993300">மிளகு! (Pepper)</span></p>
<p class="content">மிளகின் உள்நாட்டுத் தேவைக் கடந்த வாரம் அதிகரித்ததன் காரணமாக விலை அதிகரித்தே வர்த்தகமானது. கொச்சி ஸ்பாட் சந்தை களில் 100 கிலோ மிளகின் விலை ரூ.52,400-ஆக வர்த்தகமானது. சர்வதேச மிளகுக் குழுமம் வெளியிட்டுள்ள அறிக்கையின்படி, 2014-ல் மிளகு உற்பத்தி 2013-ம் ஆண்டு உற்பத்தி போன்றே இருக்கும்.</p>
<p style="text-align: center"><img width="500" height="381" alt="" src="http://cdnw.vikatan.com/nanayam/2014/02/yzuzyz/images/nav70(1).jpg"></p>
<p class="content">சர்வதேசத் தேவையைச் சமாளிக்க வியட்நாம், கம்போடியாவின் உற்பத்தியை நம்பியுள்ளது. இந்தோனேஷியாவில் மிளகு உற்பத்தி இந்த வருடம் அதிகரிக்கும் என்றும், அதேசமயம் சர்வதேச அளவில் சப்ளை இறுக்கமான நிலையிலே காணப்படும் என்றும் எதிர்பார்க்கப்படுகிறது.</p>
<p class="content">மேலும், இந்தியாவில் மிளகு உற்பத்தி அடுத்த வருடத்தில் 22% குறைந்து 45,000 டன்னாக இருக்கும் என்று எதிர்பார்க்கப்படுகிறது. அதேசமயம் அடுத்த ஆண்டு உள்நாட்டுத் தேவை 48,300 டன்னாக இருக்கலாம் என்றும் எதிர்பார்க்கப்படுகிறது. வரும் வாரத்தில் தேவை அதிகரிக்கும்பட்சத்தில் விலையில் மாற்றம் இருக்கலாம்.</p>
<p style="text-align: center"><span style="color: #993300">மிளகாய்! (Chilli)</span></p>
<p class="content">ஏற்றுமதித் தேவை அதிகரித்ததால் கடந்த வாரம் மிளகாய் விலை, வரத்து அதிகமாக இருந்தும் நிலையான விலையில் வர்த்தகமானது.  மேலும், உள்நாட்டுச் சந்தைகளில் போதியக் கையிருப்பு உள்ளது என்ற அறிக்கையால் விலை குறையும் என்கிற எண்ணம் வர்த்தகர்கள் மத்தியில் நிலவி வருகிறது. எப்படி இருப்பினும் தேவை அதிகமாகவே இருந்து வருகிறது.</p>
<p class="content">புதிய விளைச்சல் முடிவடைந்த காரணத்தால் சந்தைக்குப் புதிய மிளகாய் வரத்து அதிகரிக்கும் என்றும், அதேசமயம் அதிகளவு உற்பத்திக் காரணமாக விலை குறைய வாய்ப்புள்ளது. அதிக அளவு பனிக் காரணமாகப் போதிய அளவு சூரிய வெப்பம் இல்லாததால் மிளகாய்களின் தரம் குறையலாம் என்றும் எதிர்பார்க்கப் படுகிறது.  </p>
<p style="text-align: center"><img width="600" height="214" alt="" src="http://cdnw.vikatan.com/nanayam/2014/02/yzuzyz/images/nav70b(1).jpg"></p>
<p class="content">கடந்த ஜனவரி 29-வுடன் முடிவ டைந்த காலத்தில் ஆந்திரப்பிரதேசத்தில் மிளகாய்ப் பயிரிடப்படும் பரப்பளவு 39,077 ஹெக்டேர்களாக இருந்தது. கடந்தாண்டு இதேகாலத்தில் 40,821 ஹெக்டேர்களாக இருந்தது என்றும் ஆந்திர மாநிலத்தின் வேளாண் துறை வெளியிட்டுள்ளது. வரும் வாரத்தில் வரத்து அதிகரிப்பால் விலை குறையலாம். எனினும், தேவை அதிகரிக்கும்பட்சத்தில் விலையில் மாற்றம் இருக்கலாம்.</p>
<p style="text-align: center"><span style="color: #993300">மஞ்சள்! (Turmeric )</span></p>
<p class="content">நடப்பாண்டில் மஞ்சள் உற்பத்திக் குறையும் என்றும், அதேசமயம் உள்நாட்டு மற்றும் வெளிநாட்டுத் <img align="left" width="106" height="129" alt="" src="http://cdnw.vikatan.com/nanayam/2014/02/yzuzyz/images/nav70c(1).jpg">தேவை அதிகரிக்கும் என்றும் மதிப்பீடு செய்யப்பட்டுள்ளது. இதன்காரண மாகக் கடந்த வாரம் மஞ்சள் விலை சற்று அதிகரித்தே காணப்பட்டது.</p>
<p class="content">ஆந்திராவில் நிலவிவரும் பனிமூட்டம் காரணமாக</p>
<p class="content">மஞ்சள் பயிர் பற்றிய கவலையோடு இருக்கின்றனர் விவசாயிகள். தற்போது நிலவிவரும் விலையில் தரம் காரணமாக விலை குறையலாம் என்றும் தெரிகிறது.</p>
<p class="content">மேற்குறிப்பிட்டக் காரணங்களால் தரம்மிக்க மஞ்சள் வரத்து குறையும் என்பதால், அதற்கான தேவை அதிகரிக்கும் என்றும் எதிர்பார்க்கப்படுகிறது. முக்கிய ஸ்பாட் சந்தைகளில் போதுமானப் புதிய வரத்தும், அதேசமயம் அதிக ஈரப்பதம் உள்ள மஞ்சள் வருவதும் விலையில் பிரதிபலிக்கும். வரும் வாரத்தில் தேவைக் காரணமாக மஞ்சள் விலை அதிகரிக்கலாம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கமாடிட்டி - மெட்டல் - ஆயில் </div>
<div class="subtitle1">சே.புகழரசி</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #993300">கச்சா எண்ணெய்! </span></p>
<p class="content">கடந்த வாரம் கச்சா எண்ணெய் விலை அதிகளவு ஏற்றஇறக்கம் இல்லாமல் வர்த்தகமானது. இதனால் குறைந்த அளவே வர்த்தகமானது. இதையடுத்து வார இறுதியில் கச்சா எண்ணெய்த் தேவை அதிகரித்ததோடு, டாலரின் மதிப்பு கச்சா எண்ணெய் விலை ஏற்றத்துக்கு வழி வகுத்தது.  </p>
<p class="content">அமெரிக்காவின் மத்திய மற்றும் வடகிழக்குப் பகுதிகளில் கடுமையான குளிர் காரணமாகக் கதகதப்பான வெப்பநிலையை உருவாக்க, கச்சா எண்ணெய் அதிக அளவில் பயன் படுத்தப்பட்டதால் அதன் தேவையும் அதிகரித்துள்ளது.</p>
<p class="content">கச்சா எண்ணெய் விலையை நிர்ணயிப்பதில் பல காரணிகள் இருந்து வந்தாலும், கடந்த சில வாரங்களாக அதிகப்படியான குளிர்தான் கச்சா எண்ணெய் விலையை நிர்ணயிக்கிறது.</p>
<p class="content">உகாண்டா அரசு ஆப்பிரிக்காவில் உள்ள சப்-சஹாராப்பிரதேசத்தில் உள்ள எண்ணெய் வளத்தை எடுக்க அயர்லாந்திலுள்ள துல்லோ நிறுவனத்துடன் ஒப்பந்தமிட்டுள்ளது. இதனால் கச்சா எண்ணெய் உற்பத்தி நீண்டகால நோக்கில் பார்க்கும்போது அதிகரிக்க வாய்ப்புள்ளது.</p>
<p class="content">எனினும், வரும் வாரத்தில் கச்சா எண்ணெய் விலை அதிகரிக்கவே வாய்ப்புகள் அதிகம். வரும் வாரத்தில் கச்சா எண்ணெய் விலை ரூ. 6,300 - 5,650 என்ற நிலையிலேயே வர்த்தகமாகலாம்.</p>
<p style="text-align: center"><img alt="" width="591" height="443" src="http://cdnw.vikatan.com/nanayam/2014/02/yzuzyz/images/nav67a.jpg"></p>
<p class="content">ரூ.6,300 விலையைத் தாண்டினால் ரூ.6,800 வரை செல்லலாம். சர்வதேச சந்தையில் விலை அதிகரித்தாலும், இந்திய கமாடிட்டி வர்த்தகத்தில் ரூபாயின் மதிப்பும் முக்கியப் பங்கு வகிக்கிறது. இந்திய ரூபாயின் மதிப்புச் சரிவு மேலும் விலையேற்றத்துக்கு வழிவகுக்கலாம்.</p>
<p style="text-align: center"><span style="color: #993300">தங்கம்! </span></p>
<p class="content"><img alt="" align="left" width="120" height="186" src="http://cdnw.vikatan.com/nanayam/2014/02/yzuzyz/images/nav67b.jpg">அமெரிக்கப் பொருளாதாரம் வளர்ந்து வருவதையடுத்து கடன் பத்திர அளவுகள் குறைக்கப்பட்டுள்ளன. இதனால் தொழிற்துறைகளில் தங்கம் மற்றும் சிவப்பு உலோகங்களின் தேவை அதிகரிக்க வாய்ப்புகள் அதிகம். இதையடுத்து வரும் பிப்ரவரி 12 நடக்கவிருக்கும் ஃபெடரல் பட்ஜெட் கூட்டத்தில் வட்டி விகிதங்கள் மாற்றம் செய்யப்படலாம் என்றும் எதிர்பார்க்கப்படுகிறது.</p>
<p class="content">மேலும், சீனாவில் கடந்த வியாழக்கிழமையோடு புத்தாண்டு விடுமுறை முடிவடைந்ததையடுத்து, சீனாவில் தங்கத்தின் தேவை அதிகரிக் கலாம் என்றும் எதிர்பார்க்கப்படுகிறது. இதனால் வரும் வாரத்தில் தங்கத்தின் விலை அதிகரிக்க வாய்ப்புகள் அதிகம்.</p>
<p style="text-align: center"><span style="color: #993300">வெள்ளி! </span></p>
<p class="content">கடந்த வாரம் ஐந்து தினங்களில் தொடர்ச்சியாக வெள்ளியின் விலை அதிகரித்தே காணப்பட்டது. சீனாவில் கடந்த வியாழக்கிழமையோடு முடிவடைந்த விடுமுறையையடுத்து, சீனாவில் தொழிற்துறை உற்பத்தியில் வெள்ளியின் பயன்பாடு அதிகரிக்கலாம். இதனால் வரும் வாரத்தில் வெள்ளியின் விலை அதிகரிக்கலாம்.</p>
<p style="text-align: center"><img alt="" width="453" height="98" src="http://cdnw.vikatan.com/nanayam/2014/02/yzuzyz/images/nav67c.jpg"></p>
<p style="text-align: center"><span style="color: #993300">அடிப்படை உலோகங்கள்! </span></p>
<p class="content">காப்பரை அதிகளவில் உபயோகப்படுத்தும் சீனாவில், புத்தாண்டு விடுமுறைகள் கடந்த வியாழக்கிழமையன்றே முடிவடைந்தது. இதனால் காப்பருக்கான தேவைச் சற்று அதிகரிக்கத் தொடங்கியதையடுத்து வார இறுதியில் சற்று விலை அதிகரித்து வர்த்தகமானது. வரும் வாரத்தில் காப்பருக்கான தேவை அதிகரிக்கும் என்றும் எதிர்பார்க்கப்படுகிறது. இதையடுத்து காப்பரின் விலை அதிகரிக்க வாய்ப்புகள் அதிகம். இதைத் தொடர்ந்து மற்ற அடிப்படை உலோகங்களின் விலையும் அதிகரிக்க வாய்ப்புகள் அதிகம்.</p>
<p style="text-align: center"><img alt="" width="600" height="268" src="http://cdnw.vikatan.com/nanayam/2014/02/yzuzyz/images/nav67d.jpg"></p>
<p style="text-align: center"><span style="color: #993300">இயற்கை எரிவாயு! </span></p>
<p class="content">அமெரிக்காவில் நிலவிய அதிகக் குளிர் காரணமாக, இயற்கை எரிவாயு விலை கடந்த வாரம் சற்று அதிகரித்து வர்த்தகமானது. பொதுவாக நவம்பர் மாதத்திலிருந்து மார்ச் மாதம் வரை அமெரிக்காவில் குளிர்காலமாக இருப்பதால் இயற்கை எரிவாயுவின் தேவை அதிகமாக இருக்கும். எனவே, வரும் வாரத்தில் எரிவாயுவின் தேவை அதிகரிக்கும்பட்சத்தில் விலையும்  உயரவே செய்யும். எனினும், ரூபாயின் மதிப்புச் சரியும்பட்சத்தில், இந்திய கமாடிட்டி வர்த்தகத்தில் இயற்கை எரிவாயுவின் விலை மேலும் உயரலாம்.</p>
<p style="text-align: center"><img alt="" width="500" height="383" src="http://cdnw.vikatan.com/nanayam/2014/02/yzuzyz/images/nav68a.jpg"></p>
<p style="text-align: center"><img width="335" height="137" alt="" src="http://cdnw.vikatan.com/nanayam/2014/02/yzuzyz/images/nav67e.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வல்லவனையும் வெல்ல முடியும்! </div>
<div class="subtitle1">சித்தார்த்தன் சுந்தரம், பிசினஸ் கன்சல்டன்ட்   </div>
<div class="subtitle2"></div>
<div class="content" style="border-top:1px solid #DDD;">
<p class="content">வல்லவனுக்கு 'கவணும்’ கைகொடுக்கும் என்பதை நிரூபித்துக் காட்டிய நிகழ்ச்சி மூவாயிரம் ஆண்டுகளுக்கு முன் புராதன பாலஸ்தீனத்தில் பராக்கிரமசாலியான கோலியாத்துக்கும், ஆடு மேய்க்கும் சிறுவன் டேவிட்டுக்கும் நடந்த சண்டையாகும். அரசன் தடுத்தும் கேளாமல் தன் கவணை மட்டுமே துணையாகக்கொண்டு, நெற்றி தவிர்த்து உடல் முழுவதும் கவசம் அணிந்திருந்த கோலியாத்தை நெற்றிப் பொட்டில் அடித்து வீழ்த்தியவன் சிறுவன் டேவிட்.</p>
<p class="content">சாதாரணமாக நாம் அனைவரும் நினைப்பது என்னவெனில், உருவத்தில் பெரிதாக இருப்பவர்களுடன் மோதி ஜெயிக்க முடியாது. சிறிய மற்றும் நடுத்தர அளவிலான நிறுவனங்களினால் மிகப் பெரிய நிறுவனங்களுடன் போட்டிப் போட்டு வெல்ல முடியாது என்பதுதான். இதையேதான் நாம் நமது குழந்தை களுக்கும் காலங்காலமாகச் சொல்லிக் கொடுக்கிறோம்.</p>
<p class="content">ஆனால், தி டிப்பிங் பாயின்ட் (The Tipping Point),, அவுட்லயர்ஸ் (Outliers),, பிளிங்க் (Blink) வரிசையில் சமீபத்தில் வெளியாகியுள்ள டேவிட் அண்டு கோலியாத் என்கிற புத்தகத்தில் மால்கம் கிளாட்வெல் வழக்கம்போல ஆதாரப்பூர்வமாக இந்தக் கருத்துக்கு மாற்றுக் கருத்துக்களை நிஜ வாழ்க்கை உதாரணங்களுடன் முன்வைத் திருக்கிறார்.</p>
<p class="content">மூளை சம்பந்தப்பட்ட நோய்களில் ஒன்று டிஸ்லெக்ஸியா (dyslexia) ஆகும். இந்தக் குறைகொண்டவர் களால் புரிந்து படிக்க இயலாது. ஆனால், அப்படிப்பட்ட குறையுடன் பிறந்தவர்தான் பிரபல வழக்கறிஞரான டேவிட் போயிஸ். இவர் அமெரிக்க அரசாங்கத்தை எதிர்த்து ஐபிஎம்-முக்காகவும், மைக்ரோ சாஃப்ட்டை எதிர்த்து அமெரிக்க அரசாங்கத்துக்காகவும், அல்கோருக்கு ஆதரவாக, ஜார்ஜ் புஷ்ஸை எதிர்த்தும், ஓரினச் சேர்க்கை யினரின் திருமணத்துக்கு ஆதரவாகக் கலிஃபோர்னிய நிர்வாகத்தை எதிர்த்தும் வாதாடி வெற்றி பெற்றவர். இவருடைய நிறுவனத்தில் கிட்டத்தட்ட 200 வழக்கறிஞர்கள் பணிபுரிகிறார்கள்.</p>
<p style="text-align: center"><img width="580" height="433" alt="" src="http://cdnw.vikatan.com/nanayam/2014/02/yzuzyz/images/nav48a.jpg"></p>
<p class="content">டேவிட்டுக்கு இந்த வெற்றி எப்படிச் சாத்தியமாயிற்று? இவர் மிகவும் சாதாரணக் குடும்பத்தில் பிறந்தவர். இவருக்கு இந்தத் திறமை பயிற்சியினாலோ அல்லது அதிர்ஷ்டத்தினாலோ வரவில்லை. படித்துப் புரிந்துகொள்ள முடியவில்லை என்பதினால் அவர் கூர்ந்து அவதானிப்பது (observation), நினைவில் வைத்துக்கொள்வது (memory) போன்ற திறமைகளில் கவனம் செலுத்தி தனக்கு எது குறைபாடாக அமைந்ததோ, அதையே இந்தத் திறமைகளின் மூலம் அனுகூலமாக்கிக்கொண்டு வெற்றி மேல் வெற்றி பெற்றார்.</p>
<p class="content"><img align="left" width="170" height="313" alt="" src="http://cdnw.vikatan.com/nanayam/2014/02/yzuzyz/images/nav48b.jpg">கிளாட்வெல்லின் சிறப்பு என்னவெனில், சமூக விஞ்ஞான விஷயங்களை, பயன்படக்கூடிய உள்ளுணர்வாக (actionable insights)மாற்றுவதுதான். 'விரும்பத்தக்க சிரமங்கள் (desirable difficulties)’ ’ என்று இதைக் குறிப்பிடுகிறார். டிஸ்லெக்ஸியாவினால் பாதிக்கப் பட்ட 102 தொழில்முனைவோர்களிடம் நடத்தப்பட்ட ஓர் ஆய்வை அடிப்படையாகக்கொண்டு இந்தக் கோட்பாட்டை அவர் நிறுவ முயல்வது சரிதானா என்பது சர்ச்சைக்குரிய ஒரு விஷயம். இந்த ஆய்வைப் பெரிய அளவில் செய்யும்பட்சத்தில் ஒருவேளை 'சிரமங்கள் விரும்பக்கூடியதாக’ இல்லாமல் போனாலும் போகலாம்.</p>
<p class="content">குறைந்த அளவில் மாணவர்கள் இருந்தால் ஒரு பள்ளி ஆசிரியர் அனைத்து மாணவர்களின் மீதும்  நன்கு கவனம் செலுத்துவார் என நாம் அனைவரும் நினைப்பது வழக்கம். ஆனால், பல ஆய்வுகள் இதற்கு எதிர்மறையாக இருக்கிறது என்பதை மால்கம் புள்ளிவிவரங்களுடன் விரிவாக விளக்குகிறார்.</p>
<p class="content">குறைந்த மாணவர்கள்கொண்ட வகுப்பறையில் யோசனைகளும், புதிய சிந்தனைகளும் ஒரு வரையறைக்குள் நின்றுவிடுகின்றன என்கிறார். அதாவது, 15 மாணவர்கள் கொண்ட வகுப்பறையில் நடக்கும் கலந்துரையாடலில் வெளிப்படும் யோசனைகளும், புதிய சிந்தனை களும் அதிக மாணவர்கள் கொண்ட வகுப்பறையில் நடக்கும் கலந்துரையாடலில் வெளிப்படும் புதிய யோசனைகளைவிட மிகவும் குறைவாகவும், தரமற்றதாகவும் இருக்கின்றன என்கிறார். அதிகப் பேர்கள் பங்கெடுக்கும் கலந்துரையாடலில் புதிய யோசனை களுக்கும், கருத்துகளுக்கும்</p>
<p class="content">பஞ்சமிருக்காது என்றும், தரமானதாக இருக்கும் என்றும் கூறுகிறார். ஆக, ஓர் ஆசிரியருக்கு 10 அல்லது</p>
<p class="content">15 மாணவர் என்கிற விகிதாசாரம் உள்ள பள்ளிக்கூடங்கள் மாணவர்களின் கல்வித்தரத்தை உயர்த்தும் என நாம் நம்பினால் அது ஒரு மாயை.</p>
<p class="content">இந்தப் புத்தகம் பம்பாயில் பிறந்து கிரிக்கெட், கால்பந்தாட்டம் என்கிற விளையாட்டுகளின் இடையே வளர்ந்து வந்த விவேக் ரணதிவே என்கிற புலம் பெயர்ந்த இந்திய அமெரிக்கரின் கூடைப்பந்தாட்டக் குழு பற்றிய கதையிலிருந்து ஆரம்பிக்கிறது. எப்படி இந்த விளையாட்டில் எந்த அனுபவமும் இல்லாத ஒருவர், ஒரு கூடைப்பந்தாட்டக் குழுவை <img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png">நேஷனல் பேஸ்கட்பால் லீக்’ வரை கொண்டுசென்றார் என்பதைச் சுவாரஸ்யமாக விவரித்திருக்கிறார் இந்த நூலாசிரியரான மால்கம்.</p>
<p style="text-align: center"><img width="500" height="306" alt="" src="http://cdnw.vikatan.com/nanayam/2014/02/yzuzyz/images/nav48c(1).jpg"></p>
<p class="content">'பெரிய குட்டையில் சிறிய மீன்’ ஆக இருப்பதைவிட 'சிறிய குட்டையில் பெரிய மீன்’ ஆக இருப்பது நல்லது என்று கூறுகிறார் மால்கம். இதுதவிர, 'பேட்டில் ஆஃப் பிரிட்டன்’, 'புற்றுநோய்க்கான மருந்து’, 'சமூக நீதிக்கான போராட்டம்’ போன்ற பல சுவாரஸ்யமான விஷயங்கள் இந்தப் புத்தகத்தில் உள்ளன.</p>
<p class="content">மிகப் பெரிய நிறுவனங்களின் பிராண்டுகளுக்குப் போட்டியாக மிகச் சிறிய நிறுவனங்கள் தங்களின் பிராண்டுகளை அறிமுகப்படுத்தி நெருக்கடி கொடுத்து வெற்றி பெற்ற கதைகள் பல இங்கும் உள்ளன. உதாரணத்துக்கு ஒன்று, நிர்மா வாஷிங்பவுடர் அறிமுகமான கட்டத்திலும் அதற்குப் பிறகும் ஹிந்துஸ்தான் லீவர் தனது மார்க்கெட் ஷேரை படிப்படியாக இழக்க நேர்ந்தது அனைவரும் அறிந்த ஒன்று.</p>
<p class="content">எதிரியின் பலவீனம் என்னவென்று தெரிந்துகொண்டு அதைக் குறிவைத்து செயல்பட்டால் பராக்கிரமசாலியான எதிரியை எளிதில் வெல்லமுடியும் என்பதுதான் இந்தப் புத்தகத்தின் அடிப்படைக் கருத்து.</p>
<p class="content">இது சாத்தியமே என்பதற்குப் பல உதாரணங்கள் இந்தப் புத்தகத்தில் கொடுக்கப்பட்டுள்ளன.</p>
<p style="text-align: right"><span style="color: #993300">(குறிப்பு: இந்தப் புத்தகம் ஆன்லைன் ஷாப்பிங் <br>
வெப்சைட்களில் விற்பனைக்கு கிடைக்கக்கூடும்)</span></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கவலையற்ற ஓய்வுக்காலம்... என்.பி.எஸ் சரியான தீர்வா? </div>
<div class="subtitle1">இரா.ரூபாவதி </div>
<div class="subtitle2"></div>
<div class="content" style="border-top:1px solid #DDD;">
<p class="content">இன்றைக்கு வேலைக்குப் போகும் அனைவரும் குறிப்பிட்ட வயதுக்குப் பிறகு ஓய்வுப் பெறவேண்டிய சூழ்நிலை உருவாகும். அப்போது, பென்ஷனாகக் கிடைக்கும் பணத்தைவைத்துத் தங்களுக்கு ஏற்படும் செலவுகளைச் செய்வார்கள்.  </p>
<p class="content">ஆனால், இன்றைய தேதியில் பென்ஷன் வசதி இல்லாதவர்களே அதிகம். இவர்களுக்கு ஓய்வுக்காலத்தில் பென்ஷன் கிடைப்பதற்காகவே ஆரம்பிக்கப்பட்டதுதான் தேசிய ஓய்வூதியத் திட்டம் (National Pension System).</p>
<p class="content">தனியார் நிறுவனத்தில் மற்றும் அமைப்புச் சாராத துறைகளில் வேலை பார்ப்பவர்களின்  ஓய்வுக்காலத் தேவைகளுக்கான பணத்தைச் சேமித்து வைக்கவே இந்தத் திட்டம் மத்திய அரசால் உருவாக்கப்பட்டது. இந்தத் திட்டத்தில் எப்படி முதலீடு செய்வது, இதன் சிறப்பு என்ன என்பது குறித்து நிதி ஆலோசகர் வி.சங்கரிடம் கேட்டோம். அவர் விளக்கமாக எடுத்துச் சொன்னார்.</p>
<p class="content">''மத்திய, மாநில அரசுகளின் பென்ஷன் சுமையைக் குறைக்கும் வகையில்,  2008-ம் ஆண்டு மத்திய அரசு தேசிய ஓய்வூதியத் திட்டத்தை அறிமுகப்படுத்தியது. இதில் அரசு ஊழியர்களின் சம்பளத்தில் குறிப்பிட்ட அளவு தொகையைக் கட்டாயம் பிடித்தம் செய்து, அதைத் தேசிய ஓய்வூதியத் திட்டத்தில் முதலீடு செய்தது.</p>
<p class="content">தனியார் நிறுவனத்தில் வேலை செய்பவர்களுக்கு இது கட்டாயம் கிடையாது என்றாலும், விருப்பம் இருப்பவர்கள் இதில்  சேரலாம். இந்தத் திட்டத்தின் நோக்கமே தனியார் மற்றும் அமைப்புச் சாரா நிறுவன ஊழியர்கள் பயன்பெற வேண்டும் என்பதுதான்.</p>
<p class="content">பொதுத்துறை வங்கி, தனியார் வங்கி, தபால் நிலையம் என அனைத்து இடங்களிலும் இந்த பென்ஷன் திட்டத்தில் முதலீடு செய்ய முடியும். இவை பணப் பரிமாற்றம் மட்டுமே செய்துதருகிறது. என்.பி.எஸ் கணக்குத் துவங்குபவர்களின் விவரத்தையும் தனியார் நிறுவனமான என்.எஸ்.டி.எல் (NSDL) நிர்வகித்து வருகிறது.</p>
<p style="text-align: center"><img alt="" width="600" height="427" src="http://cdnw.vikatan.com/nanayam/2014/02/yzuzyz/images/nav08.jpg"></p>
<p style="text-align: center"><span style="color: #800080"> வயது வரம்பு:</span></p>
<p class="content">18 வயதுக்கு மேற்பட்ட அனைவரும் இந்தத் திட்டத்தில் முதலீடு செய்யலாம். இதில் முதலீடு செய்யக் கட்டாயம் வேலையில் இருக்க வேண்டும் என்பதில்லை. இல்லத்தரசிகளும் இதில் கணக்குத் துவங்க முடியும். ஒருவர் ஒரே கணக்கை மட்டுமே துவங்க முடியும். மனநிலை பாதிக்கப்பட்டவர்கள், வழக்குகளில் சிக்கி நீதிமன்றத்தால் விடுவிக்கப்படாதவர்களும் இந்தத் திட்டத்தில் சேர முடியாது.</p>
<p class="content"><img alt="" align="left" width="163" height="310" src="http://cdnw.vikatan.com/nanayam/2014/02/yzuzyz/images/nav08a.jpg">என்.பி.எஸ் கணக்கில் பணம், காசோலை அல்லது இ.சி.எஸ் முறைகளில் பணத்தைச் செலுத்தலாம். 50 ஆயிரத்துக்குமேல் நேரடியாகப் பணம் செலுத்தும்போது பான் கார்டு நம்பர் கட்டாயம் தரவேண்டும்.</p>
<p style="text-align: center"><span style="color: #800080"> இரண்டு பிரிவுகளில் முதலீடு!</span></p>
<p class="content">பிரிவு 1-ல் குறைந்தபட்சம் வருடத்துக்கு ரூ.6 ஆயிரம்  கட்டாயமாக முதலீடு செய்ய வேண்டும். கணக்கு ஆரம்பித்தப் பிறகு இடையில் பணத்தை எடுக்க முடியாது. 60 வயதில்தான் பணத்தை எடுக்க முடியும். அப்போதும் 40 சதவிகிதத் தொகை என்.பி.எஸ் அமைப்பு கூறும் இன்ஷூரன்ஸ் நிறுவனத்தில் முதலீடு செய்ய வேண்டும். மீதமுள்ள 60 சதவிகிதத் தொகை பணமாகக் கையில் பெற முடியும். பிரிவு 1-ன் கீழ் முதலீடு செய்யப்படும் தொகைக்கு வரிவிலக்குப் பெறலாம்.</p>
<p class="content">பிரிவு 2-ன் கீழ் எவ்வளவு தொகையை வேண்டுமானாலும் முதலீடு செய்யலாம். எப்போது பணம் தேவைப்பட்டாலும் எடுத்துக்கொள்ளலாம். இதில் முதலீடு செய்யப்படும் தொகைக்கு எந்தவிதமான வரிவிலக்கும் பெற முடியாது. ஆனால், பிரிவு 1-ன் கீழ் கணக்கை ஆரம்பித்து அதில் ஒரு வருடம் முதலீடு செய்தபிறகுதான் பிரிவு 2-ன் கீழ் முதலீடு செய்ய முடியும்.</p>
<p class="content">பிரிவு 1-ல் இருந்து பிரிவு 2-க்குக் கணக்கை மாற்றும்போது, ஆயிரம் ரூபாய் முதலீடு செய்யவேண்டும். அதன்பிறகு குறைந்தபட்சம் 250 ரூபாய் செய்யலாம். ஒவ்வொரு நிதியாண்டின் இறுதியிலும் கட்டாயம் ரூ.2,000 அந்தக் கணக்கில் இருக்க வேண்டும். இல்லையெனில் ரூ.100 அபராதம் செலுத்த வேண்டும்.</p>
<p class="content">என்.பி.எஸ் திட்டத்தில் முதலீடு செய்யப்படும் பணத்தை நிர்வகிக்க  மியூச்சுவல் ஃபண்டு மேனேஜர்களைப் பென்ஷன் ஃபண்டு அத்தாரிட்டி நியமித்துள்ளது. இவர்கள் இந்தப் பணத்தைப் பங்குச் சந்தை மற்றும் கடன் சார்ந்த திட்டங்களில் முதலீடு செய்து அதன் மூலமாகக் கிடைக்கும் வருமானத்தை முதலீட்டாளர்களுக்குத் தருவார்கள். பங்குச் சந்தையில் எப்படி முதலீடு செய்யவேண்டும் என்பது முதலீட்டாளர்களின் விருப்பத்தின் அடிப்படையில் இருக்கும்.</p>
<p style="text-align: center"><span style="color: #800080"> ஆக்டிவ் சாய்ஸும், ஆட்டோ சாய்ஸும்!</span></p>
<p class="content">பங்குச் சந்தை முதலீடு என்பது ரிஸ்க் நிறைந்ததாகவே முதலீட்டாளர்கள் நினைக்கிறார்கள். ஆனால், என்.பி.எஸ் என்பது  அதிக ரிஸ்க் இல்லாத முதலீட்டு திட்டமாகவே இருக்கும்.</p>
<p class="content">மேலும், ஆக்டிவ் சாய்ஸ், ஆட்டோ சாய்ஸ் என இரண்டு வசதிகள் உள்ளன. ஆக்டிவ் சாய்ஸ் என்பது எவ்வளவு சதவிகிதம் ஈக்விட்டி, பாண்டு, கடன் பத்திரங்களில் முதலீடு செய்யவேண்டும் என்பதை முதலீட்டாளர்கள் முடிவு செய்யலாம்.</p>
<p class="content">இதுமாதிரி முதலீட்டை நிர்ணயம் செய்யாதவர்களுக்கு அவர்களின் வயது அடிப்படையில் ரிஸ்க் எடுக்கும் தன்மையைப் பொறுத்து முதலீட்டுச் சதவிகிதத்தை ஃபண்டு மேனேஜர் நிர்ணயித்துக்கொள்வார். வயது அடிப்படையில் முதலீட்டுத் திட்டத்துக்கான வரைமுறையை அரசே வரையறுத்துள்ளது.</p>
<p style="text-align: center"><img alt="" width="500" height="335" src="http://cdnw.vikatan.com/nanayam/2014/02/yzuzyz/images/nav08c.jpg"></p>
<p style="text-align: center"><span style="color: #800080"> முதலீட்டைத் திரும்ப எடுத்தல்!</span></p>
<p class="content">இந்தத் திட்டத்தில் முதலீடு செய்யப்படும் தொகையை 60 வயதில்தான் எடுக்க முடியும். திரும்ப எடுக்கும்போது 40 சதவிகிதத் தொகையை ஓய்வூதியத் திட்டங்களில் கட்டாயம் முதலீடு செய்யவேண்டும். மீதமுள்ள 60 சதவிகிதத் தொகை உங்களுக்குக் கிடைக்கும்.</p>
<p class="content">60 சதவிகிதத் தொகையை 70 வயதுக்குள் எப்போது வேண்டுமானா லும் எடுக்கலாம். 60 வயதுக்குக் கீழ் பணத்தை எடுத்தால் 80 சதவிகிதத் தொகை ஓய்வூதிய முதலீட்டுக்குச் சென்றுவிடும். 20 சதவிகிதத் தொகைதான் முதலீட்டாளருக்கு கிடைக்கும். முதலீட்டாளர் இடையில் இறந்துவிட்டால் நாமினி அல்லது சட்டப்படியான வாரிசுக்கு முழுத் தொகையும் கிடைக்கும்.</p>
<p class="content">எந்த இன்ஷூரன்ஸ் நிறுவனத்தின் ஓய்வூதியத் திட்டத்தில் முதலீடு செய்யவேண்டும் என்பதையும் அரசு தேர்ந்தெடுத்துள்ளது. இங்கு முதலீடு செய்வது கட்டாயம். அதாவது எல்.ஐ.சி, எஸ்.பி.ஐ லைஃப் இன்ஷூரன்ஸ், ஐ.சி.ஐ.சி.ஐ புரூடென்ஷியல் லைஃப் இன்ஷூரன்ஸ், ஹெச்.டி.எஃப்.சி லைஃப் இன்ஷூரன்ஸ், பஜாஜ் அலையன்ஸ் லைஃப் இன்ஷூரன்ஸ் ஆகிய நிறுவனங்களின் திட்டத்தில் மட்டுமே பென்ஷனுக்காக முதலீடு செய்ய முடியும்.</p>
<p style="text-align: center"><span style="color: #800080"> முதலீட்டுக் காலம்!</span></p>
<p class="content">பென்ஷன் திட்டங்களில் முதலீடு செய்து அதன்மூலமாக எத்தனை வருடங்களுக்கு பென்ஷன் தேவை என்பதையும் முதலீட்டாளரே முதலீடு செய்யலாம். அதாவது, 5, 10, 15 மற்றும் 20 வருட திட்டங்கள் உள்ளன. இதில் தேர்ந்தெடுக்கும் காலத்துக்கு மட்டும்தான் பென்ஷன் கிடைக்கும்.</p>
<p class="content">இதேபோலக் கால அளவைப் பொறுத்துதான் பென்ஷன் தொகையும் நிர்ணயிக்கப்படும். அதாவது, 60 வயதில் ஓய்வூதியம் பெறுபவர், 70 வயது வரை மட்டும்தான் எனக்கு பென்ஷன் தேவை என விண்ணப்பத்தில் கொடுத்தால் அதுவரை மட்டும்தான் பென்ஷன் கிடைக்கும்.</p>
<p class="content">முதலீட்டாளர் பத்து ஆண்டுத் தேர்ந்தெடுத்து இடையில் இறந்துவிட்டால் மீதமுள்ள ஆண்டுகளுக்கு நாமினி அல்லது சட்டப்படியான வாரிசுக்குக் கிடைக்கும். அதாவது, மனைவி அல்லது கணவனுக்கு பென்ஷன் கிடைக்கும். அதிகபட்சம் 20 வருடங் களுக்குப் பென்ஷன் கிடைக்கும் வகையில் மட்டும்தான் உள்ளது.</p>
<p class="content">ஒருவேளை 20 வருடத்துக்குமேல் பென்ஷன் பெறும் நபர் உயிருடன் இருந்தால் அவருக்கு பென்ஷன் கிடைக்காது. அரசு வழங்கும் பென்ஷன் என்பது வேலை பார்ப்பவர் உயிருடன் இருக்கும்வரையும், அதன் பிறகு அவருடைய மனைவிக்குக் கிடைக்கும்.</p>
<p style="text-align: center"><img alt="" width="429" height="561" src="http://cdnw.vikatan.com/nanayam/2014/02/yzuzyz/images/nav08b.jpg"></p>
<p style="text-align: center"><span style="color: #800080"> நிர்வகிக்கும் நிறுவனங்கள்!</span></p>
<p class="content">எஸ்.பி.ஐ பென்ஷன் ஃபண்டு, எல்.ஐ.சி பென்ஷன் ஃபண்டு, யூ.டி.ஐ பென்ஷன் ஃபண்டு, கோட்டக் மஹேந்திரா பென்ஷன் ஃபண்டு, ரிலையன்ஸ் பென்ஷன் ஃபண்டு, ஐ.சி.ஐ.சி.ஐ புரூடென்ஷியல் பென்ஷன் ஃபண்டு மேனேஜர், ஹெச்.டி.எஃப்.சி பென்ஷன் மேனேஜர், டி.எஸ்.பி பிளாக்ராக் பென்ஷன் ஃபண்டு மேனேஜர் ஆகிய நிறுவனங்களை பென்ஷன் ஃபண்டு அத்தாரிட்டி நியமித்துள்ளது.</p>
<p style="text-align: center"><span style="color: #800080"> கட்டண விவரம்!</span></p>
<p class="content">என்.பி.எஸ்-ல் முதலீடு செய்வதற்குக் கட்டணம் உண்டு. மத்திய அரசின் நேரடித் திட்டமான இதை <img alt="" align="right" width="128" height="350" src="http://cdnw.vikatan.com/nanayam/2014/02/yzuzyz/images/nav08e.jpg">வங்கிகள் மற்றும் தபால் நிலையங்கள் சேவையாகத்தான் வழங்குகின்றன. மேலும், பணத்தை வசூலிப்பது, ஆவணங்களைப் பாதுகாப்பது என அனைத்தும் தனியார் நிறுவனத்திடம் ஒப்படைக்கப்பட்டுள்ளது. இதனால் இதில் செய்யப்படும் பரிமாற்றங்கள் அனைத்துக்கும் கட்டணம் உண்டு. கணக்குத் துவங்குவதற்கு 50 ரூபாய் கட்டணம் உண்டு.</p>
<p class="content">தவிர, ஆண்டு நிர்வாகக் கட்டணம் 190 ரூபாய், ஒருமுறை பணப் பரிமாற்றம் செய்ய 4 ரூபாய், பென்ஷன் ஃபண்டு மேனேஜர் கட்டணம் 0.25 சதவிகிதம், முதலீட்டுக்கு ஏற்பாடு செய்யும் நிறுவனத்துக்கு 100 ரூபாய், முதலீடு செய்யும் தொகையை வரவு வைப்பதற்கு 0.25 சதவிகிதம் (குறைந்தபட்சம் 20 ரூபாய், அதிகபட்சம் 25 ஆயிரம் ரூபாய்), இதரப் பரிவர்த்தனைக்கு 20 ரூபாய் என ஒவ்வொன்றுக்கும் தனித்தனியாகக் கட்டணம் இருக்கும்.</p>
<p class="content">இந்தத் திட்டத்தில் உள்ள முதலீட்டை நிர்வகிக்கும் நிறுவனம் 0.0075 -லிருந்து 0.05% வரை கட்டணமாக எடுத்துக்கொள்ளும்.</p>
<p style="text-align: center"><span style="color: #800080"> சேவை கிடைக்கும் இடங்கள்:</span></p>
<p class="content">இந்தச் சேவை பெரும்பாலான முன்னணி வங்கிகளில் கிடைக்கிறது. அதாவது, தபால் நிலையம், இந்தியன் ஓவர்சீஸ் வங்கி, எஸ்.பி.ஐ, ஆக்ஸிஸ் வங்கி, கனரா வங்கி, ஐ.சி.ஐ.சி.ஐ வங்கி, ஐ.டி.பி.ஐ வங்கி, கார்வி ஃபைனான்ஷியல் சர்வீசஸ், முத்தூட் ஃபைனான்ஸ் போன்ற நிறுவனங்களில் கிடைக்கிறது'' என்று முடித்தார் நிதி ஆலோசகர் சங்கர்.</p>
<p style="text-align: center"><span style="color: #800080"> வருமானம் நிச்சயமில்லை!</span></p>
<p class="content"><img alt="" align="left" width="128" height="313" src="http://cdnw.vikatan.com/nanayam/2014/02/yzuzyz/images/nav08f.jpg">தேசிய ஓய்வூதியத் திட்டம் பற்றி தமிழகத்தின் பல்வேறு நகரங்களில் விசாரித்தபோது, பெயரளவில் இந்தத் திட்டம் செயல்பட்டு வருவதைத் தெரிந்துகொள்ள முடிந்தது. எவ்வளவு தொகை பென்ஷன் கிடைக்கும் என்பது யாருக்கும் தெரியவில்லை.</p>
<p class="content">மத்திய அரசாங்கம் இந்தத் திட்டத்தை ஆரம்பித்ததோடு சரி, இதன் அனைத்துச் சேவைகளையும் தனியார் நிதி நிறுவனங்களிடமே தந்துவிட்டது. முக்கிய நகரங்களைத் தவிர்த்து, பிற ஊர்களில் உள்ள வங்கிகள், தபால் நிலையங்களில் இந்தத் திட்டம் பற்றிக் கேட்டால், தங்களுக்கு அதுபற்றி எதுவும் தெரியாது என்கிறார்கள்.</p>
<p class="content">மேலும், இந்தத் திட்டத்தின் மூலம் கிடைக்கும் வருமானம் இத்தனை சதவிகிதத்தில் இருக்கும் என்பதற்கு அரசு எந்தவிதமான உத்தரவாதமும் தரவில்லை. 60 வயதுக்குமேல் வருமானத்துக்கு எந்தவிதமான உத்தரவாதம் இல்லை என்று மத்திய அரசு சொல்லியே இந்தத் திட்டத்தை அறிமுகப்படுத்தியுள்ளது.  </p>
<p class="content">இந்தத் திட்டத்தின் மூலம் இன்னும் அதிக வருமானம் கிடைக்க மத்திய அரசாங்கம் எல்லா முயற்சிகளையும் செய்வதோடு, இப்படி ஒரு திட்டம் இருக்கிறது என்பதை எல்லோருக்கும் தெரியப்படுத்தி, அதன்மூலம் மக்களுக்கு நன்மை கிடைக்கச் செய்வது மத்திய அரசாங்கத்தின் கடமை.</p>
<p style="text-align: right"><strong>படங்கள்: கேசவ சுதன், ர.சதானந்த்.</strong></p>
<hr>
<p style="text-align: center"><span style="color: #800080"><span style="font-size: medium">என்.பி.எஸ்: வருமானம் எவ்வளவு? </span></span></p>
<p class="content">''செப்டம்பர் 27, 2013 அன்று மார்னிங்ஸ்டார் செய்த ஆய்வின்படி, என்.பி.எஸ்-ல் உள்ள மத்திய அரசாங்கத் திட்டம் (திட்டம் சிஜி) சராசரியாக ஓராண்டில் 3.79 சதவிகித வருமானத்தையும், மூன்று ஆண்டுகளில் வருடத்துக்கு 6.12% வருமானத்தையும், ஐந்து ஆண்டுகளில் வருடத்துக்கு 8.96 சதவிகித வருமானத்தையும் தந்துள்ளது. மாநில அரசாங்கத் திட்டம் (திட்டம் எஸ்ஜி) சராசரியாக ஒரு <img alt="" align="left" width="200" height="274" src="http://cdnw.vikatan.com/nanayam/2014/02/yzuzyz/images/nav06b.jpg">வருடத்தில் 3.86% வருமானத்தையும், மூன்று வருடத்தில் 6.67% வருமானத்தையும் தந்துள்ளது.</p>
<p class="content">என்.பி.எஸ்-ல் உள்ள பங்குச் சார்ந்த திட்டங்கள் (திட்டம் இ) ஆவரேஜாக ஒரு வருடத்தில் 5.39% வருமானத்தையும், மூன்று வருடத்தில் ஆண்டுக்கு 0.10% வருமானத்தையும் தந்துள்ளது. அதேபோல் கார்ப்பரேட் கடன் பத்திரங்களில் முதலீடு செய்யும் திட்டங்கள் (திட்டம் சி) ஒரு வருடத்தில் 6.05% வருமானத்தையும் மூன்று வருடத்தில் ஆண்டுக்கு 9.14% வருமானத்தையும் தந்துள்ளது.</p>
<p class="content">அரசாங்கப் பத்திரங்களில் முதலீடு செய்யும் திட்டங்கள் (திட்டம் ஜி) சராசரியாக ஒரு வருடத்தில் 1.9% வருமானத்தையும், மூன்று வருடத்தில் ஆண்டுக்கு 6.10% வருமானத்தையும் கொடுத்துள்ளது.</p>
<p class="content">கடந்த சில வருடங்களாக இந்தியாவில் பங்குச் சந்தை மற்றும் கடன் சந்தை ஆகிய இரண்டிலும் ஏற்றஇறக்கங்கள் இருந்ததால், என்.பி.எஸ் திட்டங்களின் வருமானமும் பாதிக்கப்பட்டுள்ளது. இந்த ஏற்றஇறக்கங்கள் இருந்தாலும் நீண்டகாலத்தில் இந்தத் திட்டங்கள் நல்ல பலன் தரும். வேலை பார்ப்பவர்களுக்கு, தாங்கள் வேலை செய்யும் நிறுவனங்கள் மூலம் முதலீடு செய்யும்போது, எக்ஸ்ட்ரா வரிச் சலுகை என்.பி.எஸ் முதலீட்டாளர்களுக்குக் கிடைப்பது குறிப்பிடத்தக்கது.</p>
<p class="content">ரிஸ்க் எடுக்க விரும்பாத சிறிய முதலீட்டாளர்களுக்கு என்.பி.எஸ்.-ஐவிடப் பி.பி.எஃப் மற்றும் இ.பி.எஃப் சிறந்த முதலீடாக அமையும். ஏனென்றால், அவை இரண்டிலும் கேரன்டியான வருமானம் கிடைக்கும்.</p>
<p class="content">சமமான ரிஸ்க் எடுக்க முடியும் என நினைப்பவர்கள், தங்களுடைய ஓய்வூதியச் சேமிப்பில் பாதியை பி.பி.எஃப் மற்றும் இ.பி.எஃப்-லும், மீதியை பங்குச் சார்ந்த மியூச்சுவல் ஃபண்டு திட்டங்களிலும் முதலீடு செய்துகொள்ளலாம்.</p>
<p class="content">நீண்டகாலச் சேமிப்பில் அதிக ரிஸ்க் எடுக்க முடிந்தவர்கள் அதிகபட்சமாகப் பங்குச் சார்ந்த மியூச்சுவல் ஃபண்டு திட்டங்களில் முதலீடு செய்துகொள்ளலாம்.</p>
<p class="content"><img alt="" align="right" width="91" height="216" src="http://cdnw.vikatan.com/nanayam/2014/02/yzuzyz/images/nav08d.jpg">வேலையில் இருந்துகொண்டு (உங்கள் நிறுவனம் என்.பி.எஸ் வழங்கும்பட்சத்தில்) அதிக வருமான வரிச் சலுகை பெற விருப்பமுள்ளவர்கள் என்.பி.எஸ்-ல் முதலீடு செய்யலாம். மீதியைப் பங்குச் சார்ந்த மியூச்சுவல் ஃபண்டு திட்டங்களில் முதலீடு செய்துகொள்ளலாம்.</p>
<p class="content">ஆக, இளவயதில் கட்டாயமாகச் சேமிக்கும் பழக்கம் வேண்டும் என்கிறவர்கள் இந்தத் திட்டத்தில் சேரலாம். இப்படிச் சேமிப்பது இன்ஷூரன்ஸ் அல்லது வங்கி எஃப்.டி மூலம் வருமானத்தைவிட அதிக வருமானம் தரும். கார்ப்பரேட் நிறுவனங்களில் அதிக அளவு சம்பளம் பெறுகிறவர்கள் வரிச் சலுகைக்காக இதில் முதலீடு செய்யலாம்.</p>
<p class="content">ஆனால், 50 வயதுக்கு மேற்பட்டவர்கள், அதாவது கூடிய விரைவில் பதவி ஓய்வுபெறும் நிலையில் இருப்பவர்கள் இந்தத் திட்டத்தில் சேரவேண்டாம். வங்கி எஃப்டி-தான் அவர்களுக்கு ஏற்ற திட்டமாக இருக்கும்!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">உலகைக் கலக்கிய இந்தியர்!</div>
<div class="subtitle1">- ஆச்சர்யப்படுத்தும் சத்யா நாதெள்ளா</div>
<div class="subtitle2">செ.கார்த்திகேயன்</div>
<div class="subtitle3"></div>
<div class="content" style="border-top:1px solid #DDD;">
<p class="content">மைக்ரோசாஃப்ட் நிறுவனத்தின் சிஇஓ-வாக இருந்த ஸ்டீவ் பாமருக்கு அடுத்து அந்தப் பதவிக்கு வரப்போகிறவர் யார் என்கிற கேள்வியைக் கடந்த ஐந்து மாதங்களாக உலகம் முழுக்கப் பலரும் கேட்க... அதற்கான பதில் இப்போதுதான் கிடைத்திருக்கிறது.  </p>
<p class="content">ஆந்திராவில் பிறந்து வளர்ந்து, மைக்ரோசாஃப்ட் நிறுவனத்தில் கடந்த 22 வருடமாக வேலை பார்த்துவரும் சத்யா நாதெள்ளாவைதான் மைக்ரோசாஃப்ட்டின் அடுத்த சிஇஓ <img align="right" width="187" height="280" alt="" src="http://cdnw.vikatan.com/nanayam/2014/02/yzuzyz/images/nav75.jpg">என்று  அறிவித்திருக்கிறார் பில் கேட்ஸ். யார் இந்த சத்யா?</p>
<p class="content">1969-ம் ஆண்டு, ஹைதராபாத்தில் பிறந்தவர் சத்யா நாதெள்ளா. அங்குப் பள்ளிப் படிப்பை முடித்தவர், பொறியியல் படிப்பை மணிப்பால் இன்ஸ்டிட்யூட் ஆஃப் டெக்னாலஜியில் பயின்றார். மேற்படிப்புக்காக அமெரிக்காச் சென்ற நாதெள்ளா, விஸ்கான்ஸின் பல்கலைக்கழகத்தில் கம்ப்யூட்டர் சயின்ஸ் பிரிவில் முதுகலைப் பட்டமும், சிகாகோ பல்கலைக்கழகத்தில் எம்பிஏ பட்டமும் பெற்றிருக்கிறார்.</p>
<p class="content">மைக்ரோசாஃப்ட் நிறுவனத்தில் பல்வேறு பொறுப்புகளில் இருந்தவர். மைக்ரோசாஃப்ட் நிறுவனத்தை வளர்த்ததோடு, தானும் வளர்ந்தவர். ஆரம்பத்தில் எந்த நிறுவனத்தில் வேலைக்குச் சேர்வது என்று குழம்பினாலும், மைக்ரோசாஃப்ட்டில் சேர்ந்தவுடனேயே அதன் தனித்துவத்தைப் புரிந்துகொண்டு அங்கேயே தங்கிவிட்டார்.  </p>
<p class="content">''பல நிறுவனங்கள் உலகத்தை மாற்ற நினைக்கின்றன. ஆனால், சில நிறுவனங்களிடம்தான் அந்தத் திறமை  இருக்கிறது. மைக்ரோசாஃப்டிடம் உலகை மாற்றும் திறமை இருக்கிறது'' என்று புகழ்கிறார் சத்யா.</p>
<p class="content">மைக்ரோசாஃப்ட் நிறுவனத்தை அடுத்தக்கட்டத்துக்கு கொண்டு செல்லும் திட்டத்தோடு சிஇஓ ஆகியிருக்கும் சத்யாவின்  சம்பளம் எவ்வளவு தெரியுமா? பணம், போனஸ் எல்லாம் சேர்த்து 18 மில்லியன் டாலர். மைக்ரோசாஃப்ட்டின் முன்னாள் சிஇஓ வாங்கிய சம்பளத்தைவிட இது 70% அதிகம்! கங்கிராட்ஸ் சத்யா!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வங்கிக் கட்டணங்கள்... உஷார் பாடங்கள்! </div>
<div class="subtitle1">சே.புகழரசி </div>
<div class="subtitle2"></div>
<div class="content" style="border-top:1px solid #DDD;">
<p class="content">வங்கிகளில் கணக்கு வைத்திருக்கும் பல வாடிக்கை யாளர்கள், ஆண்டுப் பராமரிப்புத் தொகை மற்றும் கிரெடிட் கார்டு கட்டணங்கள் தவிர, அந்த வங்கிகள், அவ்வப்போது விதிக்கும் பலவகையான இடைநிகழ்வுக் கட்டணங்களைப் பற்றிப் பெரிதாகக் கண்டுகொள்வதில்லை. இந்தக் கட்டணங்களில் பலவற்றைத் தவிர்க்க வழி இருக்கிறது. இதன்மூலம் பணத்தை மிச்சப்படுத்தவும் வழி இருக்கிறது.</p>
<p class="content">இதுபற்றி  பஞ்சாப் நேஷனல் வங்கியின் உதவிப் பொதுமேலாளராக இருந்து சமீபத்தில் ஓய்வுபெற்ற ஆர்.கணேசன் விளக்கிச் சொல்கிறார்.</p>
<p class="content">''வங்கிகள் பலவகையான சேவை களுக்கு விதிக்கும் கட்டணங்களை, வங்கியின் இணையதளம் மற்றும் கணக்கு ஆரம்பிப்பதற்காக நிரப்பப்படும் படிவத்தில் குறிப்பிட்டுச் சொல்லி இருப்பார்கள். இதைப் பெரும்பாலான வாடிக்கையாளர்கள் கூர்ந்துக் கவனிப்பதில்லை. இந்திய ரிசர்வ் வங்கியின் வழிகாட்டுதல் களின்படியே வங்கிகள், இந்தக் கட்டணங்களை வசூலிக்கின்றன என்பதால் அவற்றைச் சொல்லிக் குற்றமில்லை.</p>
<p class="content">அண்மையில் நண்பர் ஒருவரின் வங்கிக் கணக்கில் பணம் இல்லாமல் காசோலைத் திரும்பியதால், ரூ.500 அவருக்கு அபராதம் விதித்தது அவர் கணக்கு வைத்திருக்கும் தனியார் வங்கி. விதிமுறையைத் தெரிந்துகொண்டு வங்கிக் கணக்கில் போதிய தொகையை இருப்பு வைத்திருந்தால் இந்த இழப்பைத் தவிர்த்திருக்க முடியும். இது வெளிப்படையாகத் தெரிவதால், காரணமும் உடனே சட்டென நமக்குத் தெரிகிறது. ஆனால், வெளிப்படையாக வெளியில் தெரியவராத பல கட்டணங்கள் இருக்கின்றன. அவற்றைத் தெரிந்து கொண்டால் வங்கிச் சேவையை ஓர் இனிய அனுபவமாக மாற்ற முடியும்'' என்றவர் அதுபற்றி விளக்கமாக எடுத்துச் சொன்னார்.</p>
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/nav22a.jpg"></p>
<p style="text-align: center"><span style="color: #993300">மினிமம் பேலன்ஸ்!</span></p>
<p class="content">வங்கிக் கணக்கில் உள்ள குறைந்தபட்ச இருப்புத் தொகைக் கட்டாயம் ஆக்கப்பட்டுள்ளது. இந்தக் குறிப்பிட்ட குறைந்தபட்ச இருப்புத் தொகை இல்லையெனில், வாடிக்கையாளர் அபராதம் செலுத்தவேண்டும். இந்த அபராத தொகை வங்கிக்கு வங்கி வேறுபடும். பொதுவாக, பொதுத்துறை வங்கிகள் காலாண்டுக்கு ஒருமுறை குறைந்தபட்ச சராசரி இருப்புத் தொகையைக் கணக்கிடுகின்றன. அவ்வாறு அந்தத் தொகை இல்லாதபட்சத்தில் காலாண்டுக்கு ஒருமுறை அபராத கட்டணம் விதிக்கின்றன. சில தனியார் வங்கிகள் ஒவ்வொரு மாதமும் குறிப்பிட்ட தேதியில் குறைந்தபட்ச இருப்புத் தொகை வைத்திருக்காவிட்டால் அபராத கட்டணம் விதிக்கின்றன.</p>
<p style="text-align: center"><span style="color: #993300">கணக்கை மூட!</span></p>
<p class="content">வாடிக்கையாளர் வங்கிக் கணக்கை குறிப்பிட்டக் காலத்துக்கு முன்பே  மூட விரும்பினால், அவர் ரூ.150 - 300 வரை கட்ட வேண்டும். உதாரணமாக, சில தனியார் வங்கிகள் வங்கிக் கணக்கை, ஆரம்பித்த 6 மாதத்திலிருந்து ஒரு வருடத்துக்குள் மூடினால் 500 ரூபாய் கட்டணம் வசூலிக்கிறது. இதே 6 மாத காலத்துக்குள் மூடினால் 1,000 ரூபாய் கட்டணம் வசூலிக்கிறது.</p>
<p style="text-align: center"><img alt="" width="600" height="237" src="http://cdnw.vikatan.com/nanayam/2014/02/yzuzyz/images/nav22d.jpg"></p>
<p style="text-align: center"><span style="color: #993300">வங்கிக் கணக்கை மாற்ற!</span></p>
<p class="content">வங்கிக் கணக்கை ஒரு கிளை யிலிருந்து இன்னொரு கிளைக்கு மாற்றுவதற்குக் கட்டணம் இருக்கிறது. இது ரூபாய் 100 முதல் ரூபாய் 500 வரை. எனினும், சில வங்கிகள் ஒரு குறிப்பிட்ட பரிமாற்றத்துக்குப்பின், கட்டணம் ஏதும் வாங்காமல் வங்கிக் கணக்கை வேறு கிளைக்கு மாற்றிக்கொள்ள அனுமதிக்கின்றன. உதாரணமாக எனது நண்பர் சென்னையில் பணிபுரிந்து கொண்டிருந்தார். அவரது வங்கிக் கணக்கும் சென்னையில் இருந்தது. ஆனால் அவருக்கு மதுரைக்குப் பணிமாற்றம் வந்தது. இதனால் வங்கிக் கணக்கை முடித்துக் கொள்ள வங்கியில் சென்று நான் எனது சேமிப்புக் கணக்கை குளோஸ் செய்ய விரும்புகிறேன் என்று கூறியுள்ளார். காரணத்தைக் கூறியபோது நீங்கள் உங்களது வங்கிக் கணக்கை மதுரைக்கு மாற்றிக்கொள்ளலாம், அதற்காக நீங்கள் ரூ.100 கட்டணம் செலுத்தினால் போதும் என்று வங்கி அதிகாரிகள் கூறியுள்ளனர். அவருக்கு மிக சந்தோஷமாகி விட்டது. எந்த அலைச்சலும் இல்லாமல் மாற்றிக் கொள்வது சிறந்த திட்டம்தானே.</p>
<p style="text-align: center"><span style="color: #993300">பாஸ்புக்!</span></p>
<p class="content">பொதுவாக வங்கிகள் பாஸ்புக் வழங்குவதற்கும், பரிமாற்றப் பதிவு செய்வதற்கும் கட்டணம் எதுவும் வாங்குவதில்லை. ஆனால், வேறு நகரத்திலோ அல்லது ஒரே நகரிலுள்ள வேறொரு கிளையிலோ புது பாஸ்புக் வாங்கும்பட்சத்தில், அதற்குக் கட்டணம் வசூலிக்கப்படுகிறது. இந்தக் கட்டணம் வங்கிக் கணக்குத் துவங்கி ஒரு வருடம் ஆகியிருந்தால் ஒரு கட்டணமும், ஒரு வருடத்துக்கு மேல் ஆகும்பட்சத்தில் ஒரு கட்டணமும் வசூலிக்கப்படுகிறது. இந்தக் கட்டணம் சுமார் 50 முதல் 100 ரூபாய் வரை இருக்கலாம். சில பொதுத்துறை வங்கிகள் இதற்கென கட்டணம் ஏதும் விதிப்பதில்லை. இரண்டாவது முறை பாஸ்புக் வழங்குவதற்கும், பரிமாற்றப் பதிவு செய்வதற்கும் இந்தக் கட்டணங்கள் விதிக்கப்படுகிறது.</p>
<p style="text-align: center"><img alt="" align="right" width="120" height="152" src="http://cdnw.vikatan.com/nanayam/2014/02/yzuzyz/images/nav22c.jpg"></p>
<p style="text-align: center"><span style="color: #993300">செக்புக்!</span></p>
<p class="content">பழைய காசோலைகளுக்குப்  பதிலாக அதிகப் பாதுகாப்பு அம்சங்களைக் கொண்ட சிடிஎஸ் காசோலைகளாக மாற்றித்தருவதற்குக் கட்டணம் ஏதும் கிடையாது. அதன்பிறகு ஒவ்வொரு காசோலைக்கும் சுமார் 2 ரூபாய் வீதம் கட்டணம் வசூலிக்கப்படுகிறது.</p>
<p style="text-align: center"><span style="color: #993300">செக் பவுன்ஸ்!</span></p>
<p class="content">பற்றாக்குறையான இருப்பு நிதியினால் செக் பவுன்ஸ் ஆகும்பட்சத்தில் சுமார் 100 முதல் 500 ரூபாய் வரை அபராதம் விதிக்கப் படுகிறது. சில தனியார் வங்கிகளில் காலாண்டில் முதன்முறையாக ஒரு காசோலை பவுன்ஸ் ஆனால் கட்டணம் 350 ரூபாயும், அதே காலாண்டில் அடுத்தடுத்த காசோலைகள் பவுன்ஸ் ஆகும்போது சுமார் 750 ரூபாய் வீதமும் அபராதம் விதிக்கப்படுகிறது.</p>
<p style="text-align: center"><span style="color: #993300">டெபிட் கார்டு!</span></p>
<p class="content">வங்கிகள் தங்கள் டெபிட் கார்டு சேவைகளுக்கு ஒரு குறிப்பிட்ட தொகையை ஆண்டுக் கட்டணமாக விதிக்கின்றன. இந்தத் தொகை ரூபாய் 50-லிருந்து 200 ரூபாய் வரை வேறுபடலாம். ஐந்து தடவைக்குமேல், பிற வங்கிகளின் ஏடிஎம்-களில் பணத்தை எடுத்தால் அதற்கும் கட்டணம் செலுத்தவேண்டியிருக்கும். ஒரு மாதத்தில் ஐந்து தடவைக்குமேல் பிற வங்கி ஏடிஎம்களில் பரிமாற்றம் செய்தால் கட்டணமாக சுமார் 15 ரூபாய் வசூலிக்கப்படுகிறது.</p>
<p style="text-align: center"><span style="color: #993300"> இன்டர்நெட் பேங்கிங்!</span></p>
<p class="content">எலெக்ட்ரானிக் பில் பேமென்ட்கள், நிதிப் பரிமாற்றம் ஆகியவற்றுக்குக் கட்டணங்கள் உள்ளன. உதாரணமாக, ரயில் டிக்கெட் பதிவு செய்ய ஒரு பதிவுக்கு ரூபாய் 10 முதல் 20 வரை வசூலிக்கப்படுகிறது.</p>
<p style="text-align: center"><span style="color: #993300">நிதிப் பரிமாற்றத்துக்கு!</span></p>
<p class="content">சில தனியார் வங்கிகள் தங்கள் வாடிக்கையாளர்களை ஏடிஎம்-கள், இன்டர்நெட் பேங்கிங், கிரெடிட் கார்டுகள் ஆகியவற்றை உபயோகிக்கும் படி வற்புறுத்துவதன் மூலம் தங்கள் கிளைகளின் நிர்வாகச் செலவுகளைக் குறைக்க முயற்சிக்கின்றன. அதனால் ஒரு குறிப்பிட்ட அளவு மற்றும் குறிப்பிட்ட தடவைகளுக்கு மேல் கிளைகளில் செய்யப்படும் பரிமாற்றங் களுக்கு, வங்கிகள், கட்டணங்கள் விதிக்கின்றன.</p>
<p style="text-align: center"><span style="color: #993300">செயல்படாதக் கணக்கு!</span></p>
<p class="content">வங்கிகளில் தொடங்கப்படும் கணக்குகளில், சிலசமயம் வருடம் முழுவதும் எந்தப் பரிமாற்றமும் செய்யாமல் இருக்கும்பட்சத்தில், அதற்காகச் செயல்படாத கட்டணம் வசூலிக்கப்படும்.</p>
<p style="text-align: center"><span style="color: #993300">கட்டணங்களைத் தவிர்க்க!</span></p>
<p class="content">தற்போது பலரும் ஆன்லைனில் ரயில் டிக்கெட், பேருந்து டிக்கெட் போன்றவற்றைப் பதிவு செய்கின்றனர். இதைத் தவிர்த்து நேரடியாகச் சென்று டிக்கெட் வாங்கும்பட்சத்தில் இந்தக் கட்டணங்களைத் தவிர்க்க முடியும்.</p>
<p style="text-align: center"><img alt="" width="400" height="282" src="http://cdnw.vikatan.com/nanayam/2014/02/yzuzyz/images/nav22e.jpg"></p>
<p class="content">சிலர் தங்களது வங்கிக் கணக்கில் பண இருப்பைத் தெரிந்துகொள்ள ஏடிஎம் சென்று அடிக்கடி தனது பண இருப்பைச் சரிபார்க்கின்றனர். அவ்வாறு பார்ப்பதைத் தவிர்த்தால், இந்தக் கட்டணங்களைத் தவிர்க்கலாம். மேலும், சிலர் ஏடிஎம்மில் நாளன்றுக்கு நூறு ரூபாய் விதம் ஒரு மாதத்துக்குப் பலமுறை பணம் எடுக்கிறார்கள். இதைத் தவிர்த்து தேவையான அளவுக்குப் பணத்தை எடுத்துக்கொள்ளும் பட்சத்தில் அந்தக் கட்டணங்களாவது குறையும்.</p>
<p class="content">வங்கிகளில் நேரடியாகச் சென்று பணப் பரிவர்த்தனைச் செய்யும்போது விதிக்கப்படும் கட்டணங்களைவிட ஆன்லைன் பரிமாற்றத்துக்கு மிகக் குறைவான கட்டணங்களே விதிக்கப்படுகின்றன. இதன்மூலம் சில கட்டணங்களைக் குறைக்க முடியும். கிரெடிட் கார்டு பில்லைச் செலுத்தும்போது, ரூ.25,000க்கு மேல் ரொக்கமாகச் செலுத்தினால் கேஷ் ஹேண்ட்லிங் சார்ஜ் விதிக்கப்படும். மேலும், காசோலையாகத் தரும்பட்சத்தில், அது சரியான நேரத்தில் போய்ச் சேரவில்லை எனில், அபராத கட்டணம் விதிக்கப்படும். கிரெடிட் கார்டு மூலம் பணத்தை ரொக்கமாக எடுத்தால், சில நூறு ரூபாய்கள் கட்டணமாகச் செலுத்தவேண்டியிருக்கும். இதைத் தவிர்க்க கிரெடிட் கார்டு மூலம் பணம் எடுப்பதைத் தவிர்க்கலாம்.</p>
<p class="content">வங்கிகள் விதிக்கும் கட்டணங்களுக்கான விதிமுறை களையும் நிபந்தனைகளையும் நன்கு புரிந்துகொண்டு செயல்பட்டால், அந்தக் கட்டணங்களை நம்மால் முடிந்தவரைத் தவிர்க்கலாம். இது வாடிக்கையாளர்களின் கைகளில்தான் உள்ளது'' என்று முடித்தார் கணேசன்</p>
<p class="content">இனியாவது தேவையில்லாமல் பணத்தை இழக்காமல் இருப்போமே!                        </p>
<p style="text-align: right"><span style="color: #800080">படம்:  மு.லலித் குமார்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இம்பல்ஸ் ஷாப்பிங்கைத் தடுக்க 10 வழிகள்! </div>
<div class="subtitle1">ச.ஸ்ரீராம் </div>
<div class="subtitle2"></div>
<div class="content" style="border-top:1px solid #DDD;">
<p class="content">எல்லாப் பொருட்களையும் வாங்கவேண்டும் என்கிற ஆசை யாருக்குத்தான் இல்லை? ஏதோ ஒரு பொருளை வாங்க சூப்பர் மார்க்கெட்டில் நுழைவோம். வாங்க நினைத்த பொருளோடு,  வாங்க நினைக்காத நான்கைந்துப் பொருட்களை வாங்குவோம். கடையைவிட்டு வெளியே வந்தபிறகு ஏன் இத்தனை பொருட்களை வாங்கினோம் என்று தெரியாமல் முழிப்போம். இதற்குப் பெயர்தான் 'இம்பல்ஸ் பையிங்’. அதாவது, நம்மை நாமே கட்டுப்படுத்திக்கொள்ள முடியாமல், கண்ணுக்குப்பட்டதை எல்லாம் வாங்க நினைக்கிற மனநிலை. இந்த மனநிலையைத் தூண்டி, தங்கள் குவித்து வைத்திருக்கிற பொருட்களை விற்பதற்கான அத்தனை வேலைகளையும் பெரிய மால்களும், சூப்பர் மார்க்கெட்களும் பக்கவாகச் செய்கின்றன. இந்த வலையில் சிக்காமல், தேவையான பொருளை மட்டும் வாங்கிக்கொண்டு வெளியே வருவதற்கு இதோ பத்து வழிகள்..!</p>
<p style="text-align: left"><span style="color: #993300">1. கிரெடிட் கார்டு வேண்டாம்! </span></p>
<p class="content">பெரிய மால்கள் மற்றும் சூப்பர் மார்க்கெட்களுக்கு ஷாப்பிங் செல்லும்போது கிரெடிட் கார்டு பயன்படுத்துவதைத் தவிர்க்கப் பாருங்கள். ஏனெனில், கிரெடிட் கார்டுதான் இருக்கிறதே என்று பொருட்களை வாங்கிக் குவிக்கும் மனநிலைக்குச் சட்டென வந்துவிடுவீர்கள். எனவே, முடிந்த மட்டும் ரொக்கமாக பணம் தந்து பொருளை வாங்குங்கள்.</p>
<p style="text-align: left"><span style="color: #993300"> 2. தேவையான பொருள் மட்டும்..! </span></p>
<p class="content">நீங்கள் ஷாப்பிங் செல்லும்முன், உங்களுக்கு என்னென்ன பொருள் தேவை என்று பட்டியல் போடுங்கள். எது உடனடியாகத் தேவையோ, அது மட்டுமே ஞாபகத்துக்கு வரும். சூப்பர் மார்க்கெட்டுக்குள் நுழைந்தவுடன் அந்தப் பொருட்களை மட்டும் வாங்குங்கள். அதுதவிர்த்து கண்ணில்படும் பொருட்களை மனதில் நிறுத்திக்கொள்ளுங்கள். பிற்பாடு தேவைப்பட்டால் வாங்குங்கள்.</p>
<p style="text-align: left"><span style="color: #993300">3. டைம்பாஸ் ஷாப்பிங்! </span></p>
<p class="content">வீட்டில் போரடிக்கிறது, ஷாப்பிங் போனால் பொழுதுபோறதே தெரியாது என்று நினைத்து ஷாப்பிங் போகாதீர்கள். ஷாப்பிங் போனால் பொழுதுபோகும்; கூடவே பர்ஸும் காலியாகும். எனவே, உங்கள் ஷாப்பிங்கை அதிகபட்சம் மாதம் இருமுறை மட்டுமே வைத்துக் கொள்ளுங்கள்.</p>
<p style="text-align: center"><img width="404" height="427" alt="" src="http://cdnw.vikatan.com/nanayam/2014/02/yzuzyz/images/nav26a.jpg"></p>
<p style="text-align: left"><span style="color: #993300"> 4. ஆஃபர் வலை! </span></p>
<p class="content">இது வாங்கினால் அது ஃப்ரீ, அது வாங்கினால் இது ஃப்ரீ என ஆஃபர்கள் சூப்பர் மார்க்கெட்களில் அடிக்கடி போடப்படும். இந்த ஆஃபர் இன்னும் சிலநாட்கள் மட்டுமே என்பார்கள். இந்த ஆஃபரை நாம் சுதாரிப்போடு கேட்காவிட்டால், அதில் நாமும் சிக்கி, தேவை இல்லாத பொருட்களை வாங்குவோம். தினம் ஆஃபர் சேல்ஸ் இருக்கும்! அவசரப்பட வேண்டாம்!</p>
<p class="content"><span style="color: #993300">5. விளம்பர மாயை! </span></p>
<p class="content">50% தள்ளுபடி, 60% தள்ளுபடி என்கிற மாதிரியான அதிரடி விளம்பரங்களைப் பார்த்து ஷாப்பிங் செல்லாதீர்கள். விளம்பரங்கள் சொல்கிறமாதிரி 50%, 60% தள்ளுபடி சில பொருட்களுக்கு மட்டுமே  இருக்கும். குறைந்த எண்ணிக்கையில் எந்த சாய்ஸும் இல்லாமல் தரத்திலும் குறைவானதாக அந்தப் பொருட்கள் இருக்கும். கடைக்குப் போய் வெறுங்கையோடு திரும்ப மனமில்லாமல், வேறு ஏதேதோ பொருட்களை வாங்கிக்கொண்டு வீடு திரும்புவோம். அதேபோல் <img align="right" width="108" height="199" alt="" src="http://cdnw.vikatan.com/nanayam/2014/02/yzuzyz/images/nav26b.jpg">இணையதளத்தில் அதிரடி ஆஃபர் விளம்பரங்களை நீங்கள் பார்க்க நேரிடும். அதுபோன்ற சமயங்களில் கட்டுப்பாடு கட்டாயம் தேவை.  </p>
<p class="content"><span style="color: #993300"> 6. மளிகைக் கடைகளே பெஸ்ட்! </span></p>
<p class="content">உங்கள் வீட்டுக்கு அருகில் மளிகைக் கடைகளில் உங்களுக்குத் தேவையான பொருட்களை வாங்குங்கள். அங்குதான் ஆளை விழுங்கும் ஆஃபர்கள் அடிக்கடி இருக்காது. எனவே, ஆஃபருக்காகத் தேவையில்லாத பொருளை வாங்கவேண்டிய எந்த நிர்ப்பந்தமும் இருக்காது. பணமும் அதிகம் செலவழியாது.</p>
<p class="content"><span style="color: #993300"> 7. சரியான விலை தாருங்கள்! </span></p>
<p class="content">நீங்கள் வாங்கப்போகும் பொருளுக்கான விலையை முதலில் உங்கள் வீட்டுக்குப் பக்கத்தில் உள்ள கடைகளில் விசாரித்துத் தெரிந்து கொள்ளுங்கள். பெரிய கடைகளில் அதைவிடக் குறைந்த விலையில், ஆனால் அதே அளவு எடையில், அதே அளவு தரத்தில் இருக்கிறதா என்று பார்த்து வாங்குங்கள்.  ஆஃபர் என்கிற பெயரில் விலை குறைந்த ஒரு பொருளோடு, தேவையில்லாத வேறொரு பொருளை நீங்கள் வாங்குவதைவிட, கொஞ்சம் அதிக விலை தந்து உங்களுக்குத் தேவையான பொருளை வாங்கிவிடலாமே!</p>
<p class="content"><span style="color: #993300"> 8. அவசரம் வேண்டாம்! </span></p>
<p class="content">பெரிய கடைகளுக்குப் போய் அவசர அவசரமாக ஷாப்பிங் செய்யாதீர்கள். இந்த அவசரம் நமக்கான  தேவை மற்றும் பட்ஜெட் ஆகியவற்றைப் பற்றி சிந்திக்கவிடாமல், நஷ்டத்தில் நம்மை வாங்கவைத்துவிடும். அதேபோல, மிக நிதானமாகவும் ஷாப்பிங் செய்யவேண்டாம். ஒவ்வொரு பொருளையும் அதிகநேரம் பார்த்துக்கொண்டே இருந்தால், அதை வாங்காமல் வெளியே வரமாட்டோம்.</p>
<p class="content"><span style="color: #993300">9. செல்ஃப் ஆடிட்டிங் தேவை! </span></p>
<p class="content">அதிரடி ஆஃபரில் இதுவரை நீங்கள் உங்களுக்குத் தேவையான சரியான பொருளைத்தான் வாங்கி இருக்கிறீர்களா? எந்தெந்தப் பொருளைத் தேவையில்லாமல் வாங்கி இருக்கிறீர்கள்? அதனால் உங்களுக்கு ஏற்பட்ட நஷ்டம் என்ன? என்பதை என்றைக்காவது வீட்டில் ரிலாக்ஸ்டாக இருக்கும்போது உங்களுக்கு நீங்களே ஆடிட் செய்துபாருங்கள்! நீங்கள் என்ன செய்யவேண்டும் என்பது உங்களுக்கே புரியும்!</p>
<p style="text-align: center"><img width="225" height="155" alt="" src="http://cdnw.vikatan.com/nanayam/2014/02/yzuzyz/images/nav26c.jpg"></p>
<p class="content"><span style="color: #993300">10. தேவை, உடன் ஒருவர்! </span></p>
<p class="content">நீங்கள் ஷாப்பிங் செய்யப்போகும் முன்பு உங்களைப் பற்றி நன்கு அறிந்த, உங்கள் நலனில் அக்கறைகொண்ட ஒருவர் (உங்கள் கணவரையோ/மனைவியையோ) உடன் இருந்தால், தேவையில்லாத பல பொருட்களை நாம் வாங்கத் துணிய மாட்டோம். நம் பர்ஸும் எப்போதும் கனமாகவே இருக்கும்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பணவீக்கத்தைத் தாண்டி லாபம் தரும் முதலீடுகள்! </div>
<div class="subtitle1">வி.கிருஷ்ணதாசன், துணைத் தலைவர், இந்தியா நிவேஷ் செக்யூரிட்டீஸ் </div>
<div class="subtitle2"></div>
<div class="content" style="border-top:1px solid #DDD;">
<p class="content">பணவீக்கம் பூதாகரமாக உயர்ந்து நின்று அச்சுறுத்தும் இன்றைய சூழலில் நாம் செய்யும் முதலீடுகளிலிருந்து கிடைக்கும் பலன் பணவீக்கத்தை மிஞ்சியிருப்பது அவசியமாகிறது.</p>
<p class="content">இன்று பொதுமக்களுக்கான பணவீக்கத்தைக் குறிக்கும் சிபிஐ (CPI) எனப்படும் கன்ஸ்யூமர் பிரைஸ் இண்டெக்ஸ்  ஏறக்குறைய 10% என்ற அளவில் உள்ளது. இது பல சமயங்களில் வங்கி வைப்பு நிதியி லிருந்து (Fixed deposit) கிடைக்கும் வருவாய் பணவீக்கத்துக்கு ஈடாகாமல் போய்விடுவதால் பங்குச் சந்தை சார்ந்த முதலீடுகளை நோக்கி முதலீட்டாளர்கள் கவரப்படுகிறார்கள்.</p>
<p class="content">பணவீக்கத்தைத் தாண்டிப் பலன் தரும் முதலீடுகளில் மூன்று வகையான முதலீடுகளை நாம் விளக்கமாகப் பார்ப்போம். அதில் முதலாவது, தங்கம் சார்ந்த முதலீடு. இரண்டாவது, பங்குச் சந்தை முதலீடு. மூன்றாவது, இந்திய ரிசர்வ் வங்கி அறிமுகப்படுத்தியிருக்கும் பணவீக்கம் சார்ந்த பாண்டு (Inflation Indexed Bonds).</p>
<p class="content">பணவீக்கத்தைத் தாண்டி  பலன்தரும் நோக்கில் செய்யப்படும் இந்த மூன்று முதலீட்டு வாய்ப்புகளில் ஒருவருக்கு ஏற்றது எது? என்கிற கேள்விக்கு இனி பதில் காண்போம்.  </p>
<p style="text-align: center"><img width="500" height="565" alt="" src="http://cdnw.vikatan.com/nanayam/2014/02/yzuzyz/images/nav30a.jpg"></p>
<p style="text-align: center"><span style="color: #993300">தங்கத்தில் முதலீடு!</span></p>
<p class="content">தங்கம் என்பது எப்போதுமே நம்மவர்களுக்குப் பிடித்த முதலீடு. தங்கத்தின் விலை சில குறிப்பிட்ட கால அளவில் அபரிமிதமான ஏற்றம் காணும் என்றாலும், விலை வீழ்ச்சி அபரிமிதமாக இருக்க வாய்ப்பு குறைவே.</p>
<p class="content">ஒரு கிராம் தங்கத்தின் விலை 1950-ல் ரூ.10-ஆகவும், 1970-ல் ரூ.18, 1980-ல் ரூ.133, 1990-ல் ரூ.320,  2000-ல் ரூ.440, 2005-ல் ரூ.700, 2010-ல் ரூ.1850-ஆகவும் உயர்ந்து, இன்று ஒரு  கிராமுக்கு சுமார் ரூ.3,000 என்ற அளவில் விஸ்வரூபம் எடுத்து நிற்கிறது. இவ்வாறு நீண்டகால அடிப்படையில் தங்கம் பணவீக்கத்தை மிஞ்சிய பலன் தரும் அளவுக்கு விலையேற்றம் கண்டு பணவீக்கத்திலிருந்து முதலீடுகளைக் காத்து வந்திருக்கிறது.</p>
<p class="content">தங்கத்தை நகைகளாக வாங்க விருப்பமில்லை எனில், தங்கம் சார்ந்த ஃபண்டு (Exchange Traded Fund - ETF) மற்றும் தங்கத்தில் முதலீடு செய்யும் பிற மியூச்சுவல் ஃபண்டு திட்டங்களில் முதலீடு செய்யலாம்.</p>
<p style="text-align: center"><span style="color: #993300">பங்குச் சந்தை முதலீடு!</span></p>
<p class="content"><img align="left" width="124" height="196" alt="" src="http://cdnw.vikatan.com/nanayam/2014/02/yzuzyz/images/nav30c.jpg">பங்குச் சந்தை சார்ந்த முதலீடுகள் தரும் அபரிமிதமான பலனைப் பெற நினைக்கும் முதலீட்டாளர்கள் பங்குச் சந்தையின் ஏற்றஇறக்கங்களைக் கண்டு அஞ்சி நிற்பதும் உண்டு. ஆனால், அச்சம்கொள்ளும் அளவுக்குப் பங்குச் சந்தைச் சார்ந்த முதலீடுகள் அபாயகரமானவையா என்றால் நிச்சயமாக இல்லை. தரமான பங்கு களையோ, பங்குச் சந்தை சார்ந்த மியூச்சுவல் ஃபண்டு திட்டங்களையோ சரியாக ஆராய்ந்துத் தேர்ந்தெடுத்து நீண்டகால அடிப்படையில் முதலீடு செய்துவிட்டால் வேறு எந்த முதலீட்டு முறையும் பெற்று தரமுடியாத லாபத்தை இவை கொடுக்கும்.</p>
<p class="content">1990-ல் 1000 புள்ளிகளாக இருந்த மும்பை பங்குச் சந்தை குறியீடான சென்செக்ஸ் (Sensex) 2000-ல் 5000 புள்ளிகளைக் கடந்து, 2006-ல் 10000 புள்ளிகளைத் தொட்டது. 2010-ல் 20000- ஆகி இன்று 20700 என்ற நிலையில் வளர்ந்திருக்கிறது. எனவே, 1990-ல் மும்பை பங்குச் சந்தைக் குறியீட்டில் அங்கம் வகித்த பங்குகளில் மட்டும் பிரித்து முதலீடு செய்திருந்தால் இன்று அது ஏறக்குறைய இருபது மடங்காகப் பெருகியிருக்கும். இதே காலகட்டத்தில் 100 மடங்கு அல்லது அதற்குமேலான பெருக்கத்தை ஏற்படுத்திக்கொடுத்த பங்குகளும் உண்டு.</p>
<p class="content">பங்குகளில் நேரடியாக முதலீடு செய்வதற்கான அனுபவமும் நேரமும் இல்லாத முதலீட்டாளர்கள் பங்குச் சந்தைச் சார்ந்த மியூச்சுவல் ஃபண்டு திட்டங்களில் முதலீடு செய்து பயன்பெறலாம்.</p>
<p style="text-align: center"><span style="color: #993300">பணவீக்கம் சார்ந்த கடன் பத்திரங்கள்! (IIB)</span></p>
<p class="content">பணவீக்கத்தைத் தாண்டி பலன் தரும் முதலீடுகளில் புதுவரவான பணவீக்கம் சார்ந்த கடன் பத்திரங்கள் (Inflation indexed bonds) இன்னும் பெரிய அளவில் பிரபலமாகவில்லை. டிசம்பர் 2013-ன் பின்பகுதியில் அறிமுகப்படுத்தப்பட்ட இந்தத் திட்டம் சிறு முதலீட்டாளர்களுக்காகவே அறிமுகப்படுத்தப்பட்டது.</p>
<p class="content">இந்தத் திட்டம் 10 வருட காலத்துக்கானது. மொத்த வட்டியும் சேர்த்து 10 வருடம் முடியும்போதுதான் தரப்படும். இடையில் 10 வருட காலம் முடியும்முன்பு, முதலீடு செய்த பணத்தை வெளியே எடுக்க விரும்பினால் முதியோராக (65 வயதுக்குமேல்) இருந்தால் ஒரு வருடம் முடிவடைந்த பின்னரும், மற்றவர்கள் 3 வருடம் முடிவடைந்த பின்னரும் மட்டுமே வெளியே எடுக்க முடியும்.</p>
<p class="content">அவ்வாறு எடுக்கும்போது, அவர்கள் முதலீட்டிலிருந்து வெளிவரும் கடைசிக் காலாண்டுக்கான வட்டியில் 50% பிடிக்கப்பெற்று எஞ்சிய தொகை மட்டுமே திரும்பத் தரப்படும்.</p>
<p style="text-align: center"><img width="600" height="199" alt="" src="http://cdnw.vikatan.com/nanayam/2014/02/yzuzyz/images/nav30d.jpg"></p>
<p class="content">இந்தத் திட்டத்தில் ஒருவர் குறைந்தபட்சம் ரூ5,000-மும்  அதிகபட்சம் ரூ.5 லட்சமும்  முதலீடு செய்யலாம். முதலீட்டாளர்களின் மத்தியில் போதிய வரவேற்பு பெறாததால், 2014, மார்ச் 31 வரை நீட்டிக்கப்பட்டுள்ளது.</p>
<p style="text-align: center"><span style="color: #993300">சாதக, பாதகங்கள்!</span></p>
<p class="content">இந்த முதலீட்டு வாய்ப்புகளின் சாதக, பாதகங்கள் இனி...</p>
<p class="content">தங்கத்தில் செய்யும் முதலீடு மிக நீண்டகால அடிப்படையில் நல்ல பலனை அளிக்கும் என்றாலும், சில சமயங்களில் போதிய லாபத்தை அளிப்பதில்லை.</p>
<p class="content">அவ்வப்போது தங்கத்தின் விலை நல்ல ஏற்றத்தைத் தரும் என்றாலும், இது அடிக்கடி நிகழ்வதில்லை. ஆபரணமாக அல்லது காசு மற்றும் பார் வடிவில் வைத்தி ருக்கும் தங்கம் பாதுகாப்பில்லாதது.</p>
<p class="content">ஐந்து வருடத்துக்கு மிகுதியான கால அளவில் தங்கத்தில் செய்யும் முதலீடு, பங்குச் சந்தைச் சார்ந்த முதலீடுகள் அளவுக்குப் பயன் தராது என்பது வரலாற்று உண்மை. அதுபோல, பங்குச் சந்தை ஏற்றத்தின் பாதையில் இருக்கும்போது தங்கத்தின் விலை இறங்குமுகமாகவோ, மந்தமாகவோ இருக்கும்.</p>
<p style="text-align: center"><img width="600" height="191" alt="" src="http://cdnw.vikatan.com/nanayam/2014/02/yzuzyz/images/nav30e.jpg"></p>
<p class="content">பணவீக்க பாண்டை (IIB) பொறுத்தவரை, எந்தக் காலகட்டத் திலும் சிபிஐ-யைவிட 1.5% வட்டி அதிகமாகக் கிடைக்கும் என்றாலும், சிபிஐ 8 சதவிகிதத்துக்குக் கீழே குறையும் காலங்களில் வங்கி டெபாசிட்கள் ஐஐபியைவிட அதிகப் பலன் தர வாய்ப்புள்ளது. சிபிஐ 9 சதவிகிதத்துக்குமேல் இருக்கும் காலங் களில் மட்டுமே ஐஐபியின் பலன் கவர்ச்சிகரமாக இருக்குமே தவிர, மற்றச் சமயங்களின் அதன் பலன் திருப்திகரமாக இருக்காது.</p>
<p class="content">பங்குச் சந்தை சார்ந்த முதலீடுகள் ஐந்து வருடத்துக்குமேலான கால அளவில், மேற்கண்ட முதலீட்டு வாய்ப்புகள் அனைத்தையும்விட அதிகமான பலனை அளிக்கும். ஐந்து வருடத்துக்கு அதிகமான கால அளவில் தங்கமும், ஐஐபியும் ஏறக்குறைய 10% பலன் தரலாம்.</p>
<p class="content">ஆனால், பங்குச் சந்தை சார்ந்த முதலீடுகள் இதே காலஅளவில் 12% முதல் 20% வரை (ஒரு வருட அடிப்படையில்) வளர்ச்சி காணும் தன்மை கொண்டவை.</p>
<p class="content">அதேசமயம், குறுகியகால அடிப்படையில் ஏதாவது அவசரத் தேவை ஏற்பட்டால் தங்கத்தை அதிக நஷ்டம் இல்லாமல் விற்றுவிட முடியும். ஆனால், பங்குச் சந்தைச் சார்ந்த முதலீடுகளைக் குறுகியகாலத்தில் விற்கும்போது பங்குச் சந்தை வீழ்ச்சி அடைந்திருந்தால் அதற்கேற்பதான் வருமானம் கிடைக்கும்.</p>
<p class="content">தங்கத்தை எளிதாக அடகு வைத்து கடன் பெற முடியும். ஐஐபியையும் அடகு வைத்து கடன் பெறமுடியும் என்றாலும், கடன் பெறும் வசதி தங்கத்தில் உள்ள அளவுக்கு எளிதல்ல. பங்குகளையும் தங்கம் அளவுக்கு எளிதாக அடகு வைத்து கடன் பெற முடியாது. பங்குகளின் விலையில் பாதி அளவுக்கே கடன் கிடைக்கும்.</p>
<p style="text-align: center"><img width="348" height="222" alt="" src="http://cdnw.vikatan.com/nanayam/2014/02/yzuzyz/images/nav30f.jpg"></p>
<p class="content">வருமான வரி அடிப்படையில்  அதிகபட்ச வரிச் சலுகையைப் பெறுவது பங்குச் சந்தைச் சார்ந்த முதலீடுகள்தான். பங்குகள் அல்லது பங்குச் சந்தைச் சார்ந்த முதலீடுகள் ஒரு வருடத்துக்குமேல் இருந்தால், கிடைக்கும் லாபத்துக்கு எந்த வரியும் செலுத்த தேவையில்லை.</p>
<p class="content">முதன்முதலாகப் பங்குகளில் செய்யும் ரூ.50,000 வரையிலான முதலீட்டுக்கு 50% 80சிசிஜி-ன்படி, வரிவிலக்கு உண்டு.</p>
<p class="content">பங்குச் சார்ந்த மியூச்சுவல் ஃபண்டு திட்டமான இஎல்எஸ்எஸ் (ELSS) திட்டத்தில் ஒரு நிதியாண்டில் ஒரு லட்சம் ரூபாய் வரை முதலீடு செய்து 80சி-ன்படி வரிவிலக்குப் பெறலாம்.</p>
<p class="content">தங்கத்தில் முதலீடு செய்யும்போது மூன்று வருடத்துக்குமுன்பு விற்கும் போது, ஒருவரின் அடிப்படை வருமான அளவுக்கேற்ப கிடைக்கும் லாபத்தில் (10%, 20%, 30% வரியாகச் செலுத்த வேண்டும்.</p>
<p class="content">மூன்று வருடத்துக்குப் பிறகு விற்றால் பணவீக்க விகிதச் சரிக்கட்டல் (indexation) செய்தபின் லாபத்தில் 20%, இல்லையேல் 10% வரியாகச் செலுத்த வேண்டும்.</p>
<p style="text-align: center"><img width="600" height="511" alt="" src="http://cdnw.vikatan.com/nanayam/2014/02/yzuzyz/images/nav30g.jpg"></p>
<p class="content">தங்கம் சார்ந்த மியூச்சுவல் ஃபண்டு திட்டங்களில் முதலீடு செய்து, ஓர் ஆண்டுக்குமுன் விற்றால், ஆண்டு வருவாய்க்கு உள்ள வரி வரம்பின்படி கிடைக்கும் லாபத்துக்கு வரிச் செலுத்த வேண்டும். ஓர் ஆண்டுக்குப்பின் விற்றால் பணவீக்க விகிதச் சரிக்கட்டல் (indexation) செய்தபின் லாபத்தில் 20% இல்லையேல் 10% வரியாகச் செலுத்த வேண்டும்.</p>
<p class="content">ஐஐபி மூலம் கிடைக்கும் பலன் அப்படியே ஒருவரது ஆண்டு வருமானத்தில் சேர்க்கப்பட்டு அதற்கேற்றவாறு வருமான வரியாகக் கட்ட வேண்டும்.''</p>
<p class="content">இனிமேல் நாம் பணவீக்கத்தைத் தாண்டி சம்பாதிப்போம்!</p>
<p style="text-align: right"><span style="color: #800080">தொகுப்பு: நீரை.மகேந்திரன்,<br>
படம்: ச.இரா.ஸ்ரீதர்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">எடக்கு மடக்கு : சிறிய தொழில்களுக்குக் கடன் தர தனி வங்கிகள் வரணும்! </div>
<div class="subtitle1"></div>
<div class="content" style="border-top:1px solid #DDD;">
<p class="content">என்ன ஏகாம்பரம், ரொம்ப நாளா ஆளைக் காணோமேன்னு நீங்க கேக்குறது எனக்குத் தெரியுது. என் சொந்தக் கிராமத்துக்குப் போயிருந்தேங்க. அங்க நிறைய விஷயங்களைப் பார்த்தேங்க. ஒரு பொருளையோ அல்லது சர்வீஸையோ செஞ்சு விக்கிற   திறமைக் கிராமத்துல எக்கச்சக்கமா இருக்கவே செய்யுதுங்க. ஆனா, இதைச் செய்றதுக்கான பணவசதிதான் பலபேர்கிட்ட இல்லீங்க.  </p>
<p class="content">பேங்க்ல கடன் கேக்கலாமேன்னு நீங்க கேக்கலாம். என் சொந்த ஊரில இருந்து கொஞ்சத் தொலைவுல  இருக்கிற பேங்க்ல வங்கிக் கணக்கு ஆரம்பிக்கிறது அல்லது கடன்  வாங்குறதுங்கிறதே பலருக்குக் கனவா இருக்குதுங்க. வங்கியில கணக்குத் தொடங்கி, தொழில் பண்ணக் கடன் வாங்கலாமுங்கறதெல்லாம் அவங்களுக்குத் தெரியவேயில்லீங்க.  ரொம்ப அழுத்திக்கேட்டா, நமக்கெல்லாம் யாரு சார் மதிச்சுக் கடன் தருவாங்கன்னுக் கேட்குறாங்கன்னாப் பார்த்துக்குங்களேன்.  </p>
<p class="content">இன்றைக்கு இருக்குற வேகமான வாழ்க்கையிலே வங்கிகளெல்லாம் போட்டிப் போட்டு வியாபாரம் பண்ண நினைக்குது. 20% பேருக்கு கடன் தர்றதன் மூலம் 80%  வருமானத்தைச் சம்பாதிக்கிறது. மீதமிருக்கிறவங்களை அப்படியே கவனிக்காம விட்டுடுது.  அவங்களைச் சொல்லியும்  குத்தமில்லை. தொழிலோட நிலைமை அப்படியிருக்கு.</p>
<p class="content">இந்த நிலைமையை மாத்துறதுக்கு ஃபைனான்ஷியல் இன்க்லூஸன்ங்கிற பேர்ல ஒரு கமிட்டியைப் போட்டு என்ன செய்யலாமுன்னு கேட்டிருக்காங்க. அந்த கமிட்டி சொன்னதைப் பார்த்தா பயமா இருக்குது. அதைக் கொஞ்சம் விளக்கமாச் சொல்றேன்.</p>
<p class="content">ஏறக்குறைய 90 சதவிகிதச் சிறுதொழில்கள் கடனுக்கு வங்கி களிடம் போறதே இல்லையாம்.  சுமார் 60 சதவிகித மக்களுக்கு வங்கிக் கணக்கே கிடையாதாம். அட, கடனை விடுங்க. பணத்தைச் சேமிக்க நினைக்கிறவங்களுக்குகூட இன்ஃப்ளேஷனைத் தாண்டி உண்மை யான ரிட்டர்னைத் தரணும்ங்கிறதுக்கான  இன்ஸ்ட்ரூமென்டே இல்லைன்னு வேறச் சொல்லியிருக்கிறாங்க.</p>
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/nav14.jpg"></p>
<p class="content">இந்த மோசமன நிலைமையை மாத்துறதுக்கான வழிகள் பலதையும் சொல்லி இருக்காங்க. அவங்கச் சொல்லியிருக்கிற ஐடியாவெல்லாம் சூப்பரா இருக்குதுங்க.</p>
<p class="content">அதாவது, அகில இந்திய அளவுல இரண்டுவகையான பேங்குகள் இருக்கணுமாம். ஒண்ணு, கிளைகளைக் கொண்டு இயங்கணுமாம். அடுத்தது, ஏஜென்ட்கள் மூலமா இயங்கணுமாம். இதைத் தவிர, ஹோல்சேல் கஸ்டமர் பேங்குகளும், ஹோல்சேல் இன்வெஸ்ட்மென்ட் பேங்குகளும், பணப் பட்டுவாடா செய்யறதுக்குன்னே தனி பேங்குகளும் இருக்கணுமுன்னு சொல்லியிருக்கிறாங்க.</p>
<p class="content">இதுல முக்கியமாச் சொல்லி யிருக்கிறது போஸ்டல் பேங்குகளை. சின்னச் சின்ன தொழில்கள் மற்றும் சாதாரணமான மனிதர்களுக்காக இந்த மாதிரி வங்கிகள் செயல்படணுமாம்.  போஸ்டல் நெட்வொர்க் மிகப் பெரியதாக இருக்கிறதால அவங்களுக்கு பேங்குக்கான லைசென்ஸைக் கொடுக்கணுமுன்னும் சொல்லியிருக்கிறாங்க.</p>
<p class="content">2016 ஜனவரியில ஒவ்வொரு 18 வயது பூர்த்தியான குடிமகனுக்கும் முழுமையான வங்கிக் கணக்கு இருக்கணுமுன்னு டார்கெட் வச்சு செயல்படணுமுன்னுச் சொல்லி யிருக்கிறாங்க. அதேமாதிரி, மிகச் சிறிய தொழில்களெல்லாம் வங்கிகளிடம் கடன்பெற வழிவகைச் செய்யணுமுன்னும் சொல்லி யிருக்கிறாங்க. கிராமங்களில் டெபாசிட்டுக்காக மட்டும் வங்கிகள் திறக்காம கடன் வழங்குறதுக்காகவும் திறக்கணுமாம். இத்தனை வருஷத்துல டெபாசிட் - கடன் ரேஷியோ மாவட்ட வாரியா அதிகரிக்கணும் என்றெல்லாம் சொல்லியிருக்கிறாங்க.</p>
<p class="content">இதெல்லாம் நடக்குமான்னு சந்தேகப்படாதீங்க. நடக்கணும். மிகச் சிறிய தொழில்களை மதித்து கடன் தர்றதுக்குன்னு தனி வங்கிகள் வரணும். அந்த வங்கிகளோட செயல்பாட்டை மற்ற வங்கிகளோட ஒப்பீடே பண்ணக் கூடாது. இந்த வங்கிகளுக்குன்னு தனி ரூல்ஸ்  இருக்கணும். அப்பத்தான் நாட்டு முன்னேற்றத்துக்கு உதவ முடியும். அதை விட்டுட்டு இப்ப இருக்கிற பேங்கிங் சிஸ்டத்தை மட்டுமே வச்சுக்கிட்டு இன்க்லூஸனும் வராது, ஒண்ணும் வராது!  </p>
<p class="content">இந்த கமிட்டி சொன்னதெல்லாம் நடக்குமுன்னு நம்புவோம். நடந்தாத்தான் நாட்டின் முன்னேற்றத்துல எல்லாரோட  பங்கையும் கொண்டுவர முடியும். நம்பிக்கைதானே வாழ்க்கை!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஷேர்லக் -மோடியைத் தேர்ந்தெடுக்கும் பிசினஸ்மேன்கள் !</div>
<div class="subtitle1"></div>
<div class="content" style="border-top:1px solid #DDD;">
<p class="content">ஜெய்ஹோ, ஜெய்ஹோ என்று முழங்கியபடி நம் கேபினுக்குள் நுழைந்தார் ஷேர்லக். ''என்னாச்சு, உங்களுக்கு?'' என்றோம். ''ஜெய்ஹோ இந்திப் படம் பார்த்தேன். ஊழலுக்கு, அட்டூழியம் செய்யும் அரசியல்வாதிகளுக்கு எதிராக ஹீரோ சல்மானின் போராட்டத்தை சூப்பராக எடுத்திருக்கிறார்கள். அந்தமாதிரி ஒரு மனிதர் இனி நம் அரசாங்கத்தின் தலைமைப் பதவிக்கு வரவேண்டும்'' என்றார். ''அப்படி இப்படியென அரசியல் பேச ஆரம்பிக்கிறீர்கள். பேசுங்கள்'' என்றோம்.</p>
<p class="content">''அமெரிக்காவின் என்டர்பிரைஸ் இன்ஸ்டிட்யூட் என்கிற அமைப்பு YouGoV என்கிற இணையதள அமைப்புடன் இணைந்து ஏறக்குறைய 594 பிசினஸ்மேன்களிடம் ஒரு சர்வே நடத்தி இருக்கிறது. உங்கள் பிசினஸை நடத்துவதற்கு ஏற்ற சூழ்நிலை எந்த மாநிலத்தில் இருக்கிறது என்கிற கேள்வியை இந்த பிசினஸ்மேன்களிடம் கேட்க, குஜராத்தில் தொழில் நடத்துவதில் எங்களுக்குப் பரமதிருப்தி என்று சொல்லியிருக் கிறார்கள். குஜராத்துக்கடுத்து கேரளா, ஆந்திரா, மஹாராஷ்ட்ரா என அடுக்கி இருக் கிறார்கள். ஆக, பிசினஸ்மேன்களின் முழு ஆதரவும் மோடிக்கு அமோகமாக இருக்கிறது'' என்றபடி கண் சிமிட்டினார் ஷேர்லக். அவருக்குச் சுடச்சுட சுக்குமல்லி காபி தந்தபடி, சந்தைத் தொடர்பான செய்திகளின் பக்கம் இழுத்தோம்.</p>
<p class="content">''நம்ம ஊர் சிட்டி யூனியன் பேங்க்-ன் நிகர லாபம் மூன்றாவது காலாண்டில் வெறும் 5% மட்டுமே அதிகரித்துள்ளதே?'' என்றோம்.</p>
<p class="content">''இதன் மொத்த வாராக் கடன் 1.7 சதவிகிதமாக, அதாவது ரூ.269 கோடியாக உள்ளது. முடிந்த காலாண்டில் இந்த வங்கி ரூ.55 கோடி வாராக் கடனை வசூல் செய்துள்ளது. இந்த நிலையில், வாராக் கடனைக் கணிசமாகக் குறைத்து, நிகர லாபத்தைக் கூட்ட இந்த வங்கி இதன் நிகர வாராக் கடனில் ஒரு பகுதியைச் சொத்து மறுசீரமைப்பு கம்பெனிகளுக்கு விற்பனை செய்ய இருக்கிறது. அந்தவகையில் அடுத்த காலாண்டில் இதன் நிகர லாபம் அதிகரிக்கும் என எதிர்பார்க்கப்படுகிறது'' என்றார் சுக்குமல்லி காபியைக் குடித்தபடி.</p>
<p class="content">''ரிலையன்ஸ் பவர் நிறுவனத்தின் நிகர லாபம் மூன்றாம் காலாண்டில் சந்தை எதிர்பார்ப்புகளை எல்லாம் தாண்டி அதிகரித்துள்ளதே?'' என்று ஆச்சர்யம் காட்டினோம்.</p>
<p style="text-align: center"><img width="437" height="550" alt="" src="http://cdnw.vikatan.com/nanayam/2014/02/yzuzyz/images/nav16a(1).jpg"></p>
<p class="content">''காரணம், அதன் செலவுக் குறைப்பு நடவடிக்கைகள்தான். அனில் திருபாய் அம்பானி குழுமத்தைச் சேர்ந்த இந்த நிறுவனம் அதன் மின்சாரம் மற்றும் எரிபொருள் செலவை மூன்றாம் காலாண்டில் 11 சதவிகிதத்துக்கு மேல் குறைத்துள்ளது. ரிலையன்ஸ் பவர் போலவே ரிலையன்ஸ் இன்ஃப்ராஸ்ட்ரக்ஷர் (ஆர்- இன்ஃப்ரா) நிகர லாபமும் அதிகரித்துள்ளது. மூன்றாம் காலாண்டில் இந்த நிறுவனத்தின் நிகர லாபம் 26 சதவிகிதமாக அதிகரித்து ரூ.450 கோடியாக உள்ளது'' என்று விளக்கம் தந்தார்.</p>
<p class="content">''பேங்க் ஆஃப் இந்தியாவின் நிகர லாபம் 27% குறைந்துள்ளதே?'' என்றோம் கவலையோடு.</p>
<p class="content">''மூன்றாம் காலாண்டில் அதன் நிகர லாபம் ரூ.803 கோடியிலிருந்து ரூ.586 கோடியாக வீழ்ச்சி கண்டுள்ளது. இந்தக் காலாண்டில் வாராக் கடன் உள்ளிட்ட ஒதுக்கீடுகள் 48% அதிகரித்து ரூ.1,558 கோடியாக உயர்ந்ததே காரணம்'' என்றார்.</p>
<p class="content">''மிட் கேப் பங்குகளின் மவுசு குறைந்து வருகிறமாதிரி தெரிகிறதே?'' என்றோம்.</p>
<p class="content">''எமெர்ஜிங் மார்க்கெட்டில் கரன்சி பிரச்னை காரணமாக முதலீட்டாளர்கள், மிட் கேப் பங்குகளில் முதலீட்டை குறைத்து வருகிறார்கள். முடிந்த டிசம்பர் காலாண்டில் சென்செக்ஸ் 9% அதிகரித்தநிலையில், பிஎஸ்இ மிட் கேப் இண்டெக்ஸ் 20% அதிகரித்தது. அதேநேரத்தில், நடப்பு ஆண்டில் இதுவரையில் பிஎஸ்இ மிட் கேப் இண்டெக்ஸ் 6% வீழ்ச்சி கண்டுள்ளது. காரணம், பல முதலீட்டாளர்கள் கரன்சி பிரச்னை காரணமாக மிட் கேப் பங்குகளின் விலை இன்னும் இறங்கும் என்கிற பீதியில் விற்றுத் தள்ளுகிறார்கள். அந்தவகையில் மிட் கேப் பங்குகளில் முதலீடு செய்பவர்கள் எச்சரிக்கையாக இருக்கவும்'' என்று எச்சரித்தார் அவர்.</p>
<p class="content">''ஏசிசி மற்றும் அம்புஜா சிமென்ட் நிறுவனங்களின் விற்பனைக் குறைந்த நிலையிலும் நிகர லாபம் அதிகரித் துள்ளதே?'' என்று வினவினோம்.</p>
<p class="content">''சிமென்டுக்கான தேவைக் குறைந்து போனதால் விற்பனைக் குறைந்துள்ளது. அதேநேரத்தில், ஹோல்சிம் குழுமத்தைச் சேர்ந்த ஏசிசி-ன் நிகர லாபம் 16%, அம்புஜா சிமென்ட்ஸ் நிகர லாபம் 50 சதவிகிதமாக அதிகரித்துள்ளது. வரிக்கான ஒதுக்கீடு குறைந்துள்ளதால் நிகர லாபம் கூடி இருக்கிறது'' என்றார்.</p>
<p class="content">''செபியின் சேர்மன் யூ.கே சின்ஹாவின் பதவிக்காலம் நீட்டிக்கப் பட்டிருக்கிறதே?'' என்றோம்.</p>
<p class="content">''ஐபிஓ தொடர்பான புதிய விதிமுறைகள் எனப் பலவற்றைக் கொண்டு வந்ததுக்குதான் இந்தப் பதவி நீட்டிப்பு. தவிர, ஓர் அதிரடி நடவடிக்கை எடுக்கவும் தயாராகி வருகிறார். டெரிவேட்டிவ் வர்த்தகத்தில் இடம்பெறாத தனிப்பட்ட பங்குகளின் விலை, ஒருநாளில் 20 சதவிகிதத்துக்கு மேல் அதிகரித்தால் அதன் மீதான வர்த்தகம் நிறுத்தப்படும். இந்தப் பங்கு இண்டெக்ஸ் டெரிவேட்டிவில் இடம் பெற்றிருந்தாலும் இனி இதுதான் விதிமுறை. இது பிப்ரவரி 17 முதல் அமலுக்கு வருகிறது. பங்குகளின் விலை கண்டபடி அதிகரிப்பதைத் தவிர்க்கவே இந்த நடவடிக்கை என்கிறார்கள். சபாஷ் சின்ஹா'' என்று பாராட்டினார்.</p>
<p class="content">''இந்தியாவின் ஜிடிபி மீண்டும் வேகமெடுத்திருக்கிறதே?'' என்றோம்.</p>
<p class="content">''இந்தியாவின் ஜி.டி.பி வளர்ச்சி நடப்பு 2013-14-ல் 4.9 சதவிகிதமாக இருக்கும் என மத்திய புள்ளியல் துறை மதிப்பீடு செய்துள்ளது. 2012-13-ல் இந்தியாவின் ஜிடிபி வளர்ச்சி 4.5 சதவிகிதமாக இருந்தது. இது ஒரு மதிப்பீடு மட்டுமே'' என்றவரிடம், ''உங்களிடம் ஒரு மாருதி 800 கார் இருந்ததே?'' என்று இழுத்தோம்.</p>
<p class="content">''அதை எப்போதோ விற்றுவிட்டேன். மாருதி நிறுவனம் மாருதி 800 காரைத் தயாரிப்பதைக் கடந்த மாதம் 18-ம் தேதியுடன் முடிவுக்குக் கொண்டு வந்துவிட்டதாம். இதுவரை மொத்தம் 27 லட்சம் மாருதி 800 கார்களை விற்றிருக்கிறதாம். மாசு கட்டுப்பாடு பிரச்னை, ஆல்டோ, வேகன் ஆர் போன்ற மாடல்களுக்கு மக்கள் மாறியது எனப் பல காரணங்கள் இதற்கு. கண்ணீர் மல்க அந்த காருக்கு விடை தந்திருக்கிறது மாருதி நிறுவனம். நான் வாங்கிய முதல் காரும் அதுதான். அதை விற்றபோது என் மனமும் துடித்தது'' என்று ஒரு சின்ன சோகத்தோடு விடை பெற்றார் ஷேர்லக்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜஸ்ட் ரிலாக்ஸ் : மரம் நடுவது மனசுக்கு ஆறுதல்! </div>
<div class="subtitle1">ச.ஜெ.ரவி </div>
<div class="subtitle2"></div>
<div class="content" style="border-top:1px solid #DDD;">
<p class="content">''பரபரப்பான நமது வாழ்க்கை முறையில் சூழலியல் சார்ந்த பல நல்ல விஷயங்களை நாம் இழந்து வருகிறோம். அதிலும் குறிப்பாக, தொழிற் துறையினர் என்றால் சொல்லவேவேண்டாம். தனிப்பட்ட விருப்பங்களுக்குக்கூட நேரம் ஒதுக்கிக்கொள்ளாமல் ஓடவேண்டியிருக்கும். ஆனால், நான் எனது பெரும்பாலான ஓய்வுநேரத்தைச் செலவிடுவது சூழலியல் சார்ந்த வேலைகளில்தான்.</p>
<p class="content">நம்மை ரிலாக்ஸ் செய்வதற்கென்று ஒரு பழக்கம் தேவை என்றுதான் சூழலியல் நடவடிக்கைகளில் இறங்கினேன். இப்போது இந்த வேலைகளைச் செய்வதற்கென்று 'சிறுதுளி' என்று தனி அமைப்புத் தொடங்கி  நடத்தி வருகிறேன். அதன்மூலம் பல திட்டங்களையும் செய்து வருகிறேன். மரம் நடுவது, தோட்ட வேலைகள், குளம் தூர்வாருதல் போன்ற வேலைகளில் என்னை ஈடுபடுத்திக்கொள்வதில் எனக்குப் பரமத் திருப்தி.</p>
<p class="content">நிறுவன வேலைகளின் டென்ஷன் களிலிருந்து விடுபட, என்னை ரிலாக்ஸ் செய்துகொள்ளவே இதுபோன்ற பணிகளில் இறங்கினேன். ஆனால், இப்போது இதுவே எனக்கு ஒரு முக்கிய வேலையாக மாறிவிட்டது. இதில் கிடைக்கும் சந்தோஷமும், மகிழ்ச்சியும், நிம்மதியும் வேறு எதிலும் எனக்குக் கிடைப்பதில்லை. எங்களது முயற்சியின் பயனாகப் பல இடங்களில் 500 அடிக்கும் கீழே இருந்த நீர்மட்டம் இப்போது சில நூறு அடிகள் என்கிற அளவில் உயர்ந்துள்ளது.</p>
<p style="text-align: center"><img width="600" height="434" alt="" src="http://cdnw.vikatan.com/nanayam/2014/02/yzuzyz/images/nav82a.jpg"></p>
<p class="content">கோவையைச் சுற்றி நாங்கள் நட்ட நான்கு   லட்சத்துக்கும் அதிகமான மரங்களைப் பார்க்கிறபோது,  எனக்குள் தோன்றும்  சந்தோஷத்துக்கு அளவேயில்லை. எவ்வளவு வேலை டென்ஷன் இருந்தாலும் நமக்கு விருப்பமான வேலையில் கவனம் செலுத்தத் தொடங்கினால் மனம் தானாகவே ரிலாக்ஸ் ஆகிவிடும்!</p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">Nanayam Facebook</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img width="600" height="833" alt="" src="http://cdnw.vikatan.com/nanayam/2014/02/yzuzyz/images/nav61.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கேட்ஜெட் </div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/nav66.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">எஃப்&amp; ஓ கார்னர்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/nav81.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நிஃப்டி டெக்னிக்கல் பார்வை</div>
<div class="subtitle1">இறக்கம் நிற்காதுபோல் தெரிகிறது</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/nav78.jpg"></p>
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/nav79.jpg"></p>
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/nav80.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பங்குகள் : வாங்கலாம்...விற்கலாம் !</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/nav76.jpg"></p>
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/nav77.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மார்க்கெட் டிராக்கர் (MARKET TRACKER)</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/nav72.jpg"></p>
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/nav73.jpg"></p>
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/nav74.jpg"></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கம்பெனி ஸ்கேன் :  டாடா குளோபல் பீவரேஜஸ்! </div>
<div class="subtitle1"></div>
<div class="content" style="border-top:1px solid #DDD;">
<p class="content">கம்பெனி அலசல் பகுதியில் நாம் இந்த வாரம் பார்க்கப்போகும் கம்பெனி டாடா குழுமத்தின் ஒரு முன்னணி நிறுவனமாகத் திகழும் டாடா குளோபல் பீவரேஜஸ். 1962-ம் வருடம் டாடா குழுமமும் இங்கிலாந்து நிறுவனமாகிய ஃபின்லேயும் சேர்ந்து ஆரம்பித்ததுதான் இந்த நிறுவனம். 1980-களில் ஃபின்லே, இந்தியாவில் டீ பிசினஸை விட்டு வெளியேறியபோது டாடா டீ என்ற நிறுவனமாக இது மாறியது. 1990-களின் ஆரம்பத்தில் பிராண்டடு டீ விற்பனையை ஆரம்பித்த டாடா டீ 2000-வது ஆண்டு ஆரம்பத்திலிருந்து மளமளவென உலகளாவிய பிராண்டுகளை வாங்கிப் போட்டதன் மூலம் டாடா குளோபல் பீவரேஜஸாகப் பெயர் மாற்றம் ஆனது.  </p>
<p class="content">பெயருக்கேற்றபடி, உலகளாவிய செயல்பாட்டைக்கொண்ட நிறுவனம் இது. உலகளாவிய அளவில் 70 நாடுகளில் செயல்பாடுகளைக்கொண்ட இந்த நிறுவனத்தின் மொத்த விற்பனையில் டீ கிட்டத்தட்ட 70 சதவிகிதத்தையும், காபி 20 சதவிகிதத்தையும், மற்றப் பண்ணைப் பயிர்வகைகள் ஒன்பது சதவிகிதத்தையும் கொண்டுள்ளது. அதேபோல், டாடா குளோபல் பீவரேஜஸின் மொத்த விற்பனையில் இந்தியா 32 சதவிகிதத்தையும், அமெரிக்கா 28 சதவிகிதத்தையும், கனடா 21 சதவிகிதத்தையும், இங்கிலாந்து 19 சதவிகிதத்தையும் பங்களிப்பாகக் கொண்டுள்ளது.</p>
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/nav58d.jpg"></p>
<p style="text-align: center"><span style="color: #993300"> கம்பெனி எப்படி?</span></p>
<p class="content">உலகத்தில் பிரசித்தமான டெட்லி என்ற டீ பிராண்டினைக் கையகப்படுத்தியதன் மூலம் தேயிலை பயிரிடும் நிறுவனமாக இயங்கிவந்த டாடா டீ நிறுவனம், தொழில் தொடங்கி நாற்பது ஆண்டுக் காலத்திலேயே உலகளாகிய அளவில் இரண்டாவது பெரிய டீ பிராண்டாக மாற வழிவகுத்தது. டெட்லி பிராண்டை வாங்கிய பின்னர் இந்த நிறுவனம் அமெரிக்க டீ பிராண்டு குட் எர்த், தென் ஆப்பிரிக்க டீ பிராண்டு  ஜோக்கெல், போலந்து டீ பிராண்டு விடாக்ஸ், செக்கோஸ்லோவேகியா டீ பிராண்டு  ஜெம்கா, ரஷ்ய காபி பிராண்டு கிராண்டு காபி மற்றும் அமெரிக்க காபி பிராண்டு  எய்ட்-ஓ-கிளாக் காபி போன்ற பல பிராண்டுகளையும் வாங்கிப்போட்டதன் மூலம் ஒரு குளோபல் நிறுவனமாகத் தன்னை வேகமாக மாற்றி அமைத்துக் கொண்டது.</p>
<p class="content">பிராண்டுகளை வாங்குவதற்கு அதிகப் பணம் கொடுக்கவேண்டி இருக்குமே! கடந்த 13 ஆண்டுகளில் இத்தனை பிராண்டுகளை வாங்கிப் போட்டுள்ளதெனில், எக்கச்சக்கமான தொகையை இதற்காகச் செலவிட்டிருக்க வேண்டுமே? அப்படி யென்றால், பேலன்ஷீட்டில் நிறையக் கடன்கள் இருக்குமோ என்ற கேள்வி உங்கள் மனதில் எழலாம்.</p>
<p style="text-align: center"><img align="right" width="361" height="189" alt="" src="http://cdnw.vikatan.com/nanayam/2014/02/yzuzyz/images/nav58c.jpg"></p>
<p class="content">திறமையான மற்றும் சாமர்த்தியமான / சரியான நேரங் களில் எடுக்கப்பட்ட பிராண்டு கொள்முதல் முடிவுகளால், பேலன்ஷீட்டில் பெரிய அளவிலான கடன் பாதிப்புகள் இல்லாமலேயே இத்தனை பிராண்டுகளையும் இந்த நிறுவனத்தால் வாங்கிப்போட முடிந்தது என்பதே இந்த நிறுவனத்தின் சிறப்புக்கு ஒரு சான்று. புதிய பிராண்டுகளை விலை கொடுத்து வாங்க ஆரம்பித்த காலத்தில் கடன் சற்றே அதிகமானாலும் கடந்த பத்து வருடக் காலத்தில் நடந்த சிறப்பான செயல்பாடுகளால் பெரும்பான்மையான கடன் குறைக்கப்பட்டுள்ளது.</p>
<p style="text-align: center"><span style="color: #993300"> தொழில் எப்படி?</span></p>
<p class="content">டீ, காபி போன்றவை உபயோகிப்பாளரைப் பழக்கத்துக்கு அடிமையாக்கும் பொருட்கள். சாதாரணமாகப் பெரிய அளவில் விற்பனையாகும் பொருட்களும்கூட. அதிலும் ஹெல்த் டிரிங்குகளாகக் கருதப்படும் கிரீன்-டீ போன்றவற்றுக்கு உலகளாவிய அளவில் அதிகரித்துவரும் உடலைப் பேணிகாக்கும் எண்ணம் அதிக அளவில் உதவவே செய்யும் எனலாம். போட்டிகள் நிறைந்த தொழில் என்றாலும் வாடிக்கையாளர் கள் மிகவும் பிராண்டு கான்ஷியஸாக இருப்பதால் கைவசம் நிறைய பாப்புலர் பிராண்டுகளை வைத்திருக்கும் நிறுவனங்களே இந்தத் துறையில் வேகமான விற்பனை அதிகரிப்பை எட்ட முடியும். சாதாரண வகை டீ மற்றும் காபி விற்பனை எந்தவிதமான பொருளாதாரச் சூழலிலும் பெரிய அளவில் மாறாது என்றாலும் அதிக லாபத்தைத் தரக்கூடிய பிரீமியம் வகை டீ மற்றும் காபி விற்பனைப் பொருளாதாரச் சூழலுக்கு ஏற்றாற்போல் அதிகரிக்கவோ அல்லது குறையவோ செய்யும் என்பதை மறுப்பதற்கில்லை.</p>
<p style="text-align: center"><span style="color: #993300"> ரிஸ்க்குகள் என்னென்ன?</span></p>
<p class="content">இதுபோன்ற நிறுவனங்களுக்குச் சாதாரணத் தொழில் சூழ்நிலையில் அரசு மற்றும் சட்டரீதியான ரிஸ்க்குகளோ, பொருளாதார ஏற்ற இறக்கத்தினால் வரும் ரிஸ்க்குகளோ குறைவு எனலாம்.</p>
<p style="text-align: center"><img width="600" height="202" alt="" src="http://cdnw.vikatan.com/nanayam/2014/02/yzuzyz/images/nav58b.jpg"></p>
<p class="content">டாடா குளோபல் நிறுவனம் கிரீன் டீ, ஹெர்பல் டீ போன்ற பல நூதனமான பொருட்களின் தயாரிப்பு மற்றும் விற்பனையில் இருப்பதால் பெரிய அளவில் புதிய போட்டியாளர்கள் இந்த செக்மென்டில் கால்பதிப்பதற்கு நாளாகும். எனவே, போட்டிக்கான வாய்ப்பும் அதனால்வரும் ரிஸ்க்கும் கணிசமான அளவுக்குக் குறைவு என்றே சொல்லலாம். பேலன்ஷீட்டில் கணிசமான தொகை <img align="right" width="182" height="267" alt="" src="http://cdnw.vikatan.com/nanayam/2014/02/yzuzyz/images/nav58a.jpg">குட்வில்லுக்குக்  காண்பிக்கப்படுவதும், பேலன்ஷீட்டின் அளவுக்குப் பார்க்கும்போது சிறிதளவு கடனும் இருப்பது ஓரளவு ரிஸ்க்கையே காட்டுகிறது எனலாம்.</p>
<p style="text-align: center"><span style="color: #993300"> என்ன செய்யலாம்?</span></p>
<p class="content">தினசரி உபயோகத்துக்கான பொருட்களான டீ, காபி, குடிநீர், ஜூஸ் போன்றவற்றின் தயாரிப்பில் (எஃப்எம்சிஜி) பெரிய அளவிலான தொழில்நுட்ப ரீதியான மாறுதல்கள் வந்துவிட வாய்ப்புகள் இல்லை. எனவே, இந்தத் தொழிலை ஒரு ஸ்திரமான தொழில் என்றே சொல்லலாம். அதிலும் பெரும்பான்மையான தயாரிப்புகளைச் செய்வது பல ஒப்பந்ததாரர்களாக இருப்பார்கள். எனவே, பெரிய அளவிலான பணத் தேவையும் இந்த நிறுவனங்களுக்கு இருக்காது.</p>
<p style="text-align: left">நல்ல பல குணாதிசயங்களைக் கொண்ட தொழிலாகவும், நல்ல நிர்வாகத் திறமையும் திறனும் கொண்ட டாடா குழுமத்தின் மேலாண்மை இருப்பதாலும் இந்த நிறுவனத்தின் பங்குகள் மீது முதலீட்டாளர்கள் கண்வைத்திருந்து, கணிசமான இறக்கத்தைச் சந்தையில் இந்தப் பங்குகள் சந்திக்கும்போது முதலீடு செய்யலாம்!</p>
<p class="content"><strong><span style="color: #808000">- நாணயம் ஸ்கேனர்</span></strong> (குறிப்பு: இந்தப் பகுதி இன்றைய விலையிலேயே வாங்கவேண்டிய பங்கு பரிந்துரை பகுதி அல்ல. இதில் சொல்லப்பட்டுள்ள பங்குகளை வாங்குவது முதலீட்டாளர்களின் தனிப்பட்ட முடிவாகும்!)</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இன்ஷூரன்ஸ் பாலிசிகள்... பாதியில் நின்றுபோவது ஏன்? </div>
<div class="subtitle1">ச.ஸ்ரீராம் </div>
<div class="subtitle2"></div>
<div class="content" style="border-top:1px solid #DDD;">
<p class="content">இன்ஷூரன்ஸின் முக்கியத் துவம் குறித்த விழிப்பு உணர்வு நம் மக்களுக்கு இன்னும் முழுமையாகப் போய்ச் சேரவில்லை. இன்றும்கூட ஆயுள் காப்பீட்டு பாலிசி, விபத்துக் காப்பீட்டு பாலிசி இல்லாமலே பலரும் இருப்பது ஒருபக்கம்... இந்த நிலையில், சமீபகாலமாகத் தொடங்கப்பட்ட பல பாலிசிகள் பாதியிலேயே நின்றுபோவது அதிர்ச்சிகரமான தகவல்.  </p>
<p class="content">கடந்த 2012-2013-ம் ஆண்டில் எல்ஐசி-ன் பாலிசி காலாவதி விகிதம் 5.6  ஆகியுள்ளது. இது சென்ற ஆண்டைக் காட்டிலும் 0.6% அதிக மாகும். இதேகாலத்தில் தனியார் காப்பீட்டு நிறுவனங்களான பார்தி ஆக்ஸா, பிர்லா சன் லைஃப் நிறுவனங் களின் பாலிசி காலாவதி விகிதம் முறையே 42, 61  ஆகியுள்ளது.</p>
<p class="content">இன்ஷூரன்ஸ் பாலிசிகள் ஏன் இப்படி அதிக எண்ணிக்கையில் காலாவதியாகின்றன, வருடந்தோறும் இதன் விகிதம் அதிகரித்து வருவது ஏன் என்று எல்ஐசி-யில் ஏஜென்டாக பணிபுரியும் மதுரையைச் சேர்ந்த ஜானகிராமனிடம் கேட்டோம்.</p>
<p class="content">''நான் கடந்த 10 ஆண்டுகளாக எல்ஐசியில் ஏஜென்டாகப் பணிபுரிந்து வருகிறேன். காப்பீட்டுத் துறை என்பது வளர்ந்துவரும் துறையாக இருந்தாலும், காலாவதியாகும் கணக்குகளின் எண்ணிக்கையும் அதிகரித்தபடி உள்ளன. இதற்குக் காரணம், சிலர் இன்ஷூரன்ஸை எதிர்கால வாழ்க்கைக்கான காப்பீடாகப் பார்க்காமல், லாபத்துக்கான  முதலீடாகப் பார்ப்பதுதான். இந்த லாபம் அவர்கள் எதிர்பார்த்தபடி இல்லாதபோது, அந்த இன்ஷூரன்ஸ் பாலிசியை ரத்து செய்துவிடுகிறார்கள்.</p>
<p class="content">இன்னும் சிலர், இன்ஷூரன்ஸ் பாலிசியை வருமான வரிச் சேமிப்பாக எடுக்கிறார்கள். சிலசமயங்களில் வரிச் சேமிப்புக்கான அவசியம் இல்லாத போது, இன்ஷூரன்ஸ் பாலிசியை மேற்கொண்டு தொடரவேண்டும் என்கிற அவசியம் இல்லை என்கிற முடிவுக்கு வந்துவிடுகிறார்கள்.</p>
<p style="text-align: center"><img alt="" align="right" width="230" height="321" src="http://cdnw.vikatan.com/nanayam/2014/02/yzuzyz/images/nav19b.jpg"></p>
<p class="content">இன்னும் சிலர் தங்கள் வருமான வரம்புக்கேற்ப இன்ஷூரன்ஸ் பாலிசி எடுக்காமல், ஒரேநேரத்தில் பல இன்ஷூரன்ஸ் பாலிசிகளை எடுத்துவிட்டு, பிற்பாடுத் தொடர்ந்து பிரீமியம் கட்ட முடியாமல் நிறுத்திவிடுகின்றனர். இன்ஷூரன்ஸ் பாலிசி எடுப்பவர்கள் தாங்கள் எந்தத் திட்டத்தின் கீழ் இன்ஷூரன்ஸ் பாலிசி எடுக்கிறோம், அதிலிருந்து அவர்கள் அடையப்போகும் பயன் என்ன என்பதை ஏஜென்ட்களிடம் தெளிவாகக் கேட்டுத் தெரிந்துகொண்டு பிறகு பாலிசி எடுப்பது நல்லது. இவ்வாறு செய்தாலே பாதியிலேயே காலாவதியாகும் பாலிசிகளின் எண்ணிக்கையை வெகுவாகக் குறைத்துவிடலாம்' என்று கூறினார்.</p>
<p class="content">பாதியிலேயே காலாவதியாகும் பாலிசிகளின் எண்ணிக்கைப் பெருகுவது ஏன் என்று பஜாஜ் அலையன்ஸ் லைஃப் இன்ஷூரன்ஸின் துணைத் தலைவர் ஜாஸ்லீன் கோஹ்லியிடம் கேட்டோம்.</p>
<p class="content">''இன்ஷூரன்ஸ் பாலிசி எடுக்கும் பாலிசிதாரர்கள் தங்கள் தேவையை உணர்ந்து பாலிசி எடுக்கவேண்டும். தங்கள் வருமானம், குடும்பச் சூழல் ஆகியவற்றைக் கருத்தில்கொண்டு தங்கள் தேவைக்கேற்ப பாலிசி எடுக்க வேண்டும். சிலர் தங்கள் தேவைக்கு மீறியோ அல்லது அவர்கள் பாலிசி போடும்போது நல்ல சம்பளத்தில் இருந்து அதிகத் தொகைக்கு பாலிசி எடுத்துவிட்டு பின்னர் வருமானம் குறையும்போது பாலிசிக்கான பிரீமியத்தைக் கட்டமுடியாமல் அதைக் காலாவதியாகும் நிலைக்குத் தள்ளிவிடுகின்றனர்.</p>
<p class="content">சிலர் ஏஜென்ட் அல்லது உறவினர் கட்டாயப்படுத்துகிறார் என்பதற்காக பாலிசி எடுக்கின்றனர். இதைத் தவிர்த்து, இந்த பாலிசி எனக்குத் தேவையில்லை என்று கறாராக சொல்லிவிட்டால், பின்னர் பிரச்னை வர வாய்ப்பேயில்லை. ஒரு பாலிசி எடுத்தால் அதை முழுமையாகக் கட்டி முடிக்க முடியும் என்ற நம்பிக்கை இருந்தால் மட்டுமே அந்த பாலிசியை எடுப்பது நல்லது' என்றார்.</p>
<p class="content">பாலிசிகள் காலாவதியாகாமல் இருக்க என்ன செய்யலாம் என்று இன்ஷூரன்ஸ் வட்டாரத்து அனுபவசாலிகளிடம் கேட்டோம்.  அவர்கள் தந்த டிப்ஸ் இனி:  </p>
<p style="text-align: center"><img alt="" width="400" height="429" src="http://cdnw.vikatan.com/nanayam/2014/02/yzuzyz/images/nav19a.jpg"></p>
<p class="content">இன்ஷூரன்ஸ் என்பது நீண்ட காலத் திட்டம். உங்களால் தொடர்ந்து கட்ட முடியும் என்கிற தொகைக்கேற்ற பாலிசியை வாங்குங்கள்.</p>
<p class="content">உறவினர்கள்/நண்பர்கள் வற்புறுத்தினார்கள் என்று பாலிசி எடுக்காமல் உங்களுக்குத் தேவை என நினைத்தால் மட்டும் பாலிசி எடுங்கள்.</p>
<p class="content">பிரீமியம் தொகையை ஏஜென்ட் வந்து வாங்கித்தான் கட்டவேண்டும் என்று எதிர்பார்க்காமல் நீங்களே சரியான தேதியில் கட்டிவிடுங்கள்.</p>
<p class="content">பாலிசி அம்சங்களை ஒருமுறைக்கு பலமுறை நன்கு படித்துப்பார்த்துக் கையப்பமிடுங்கள்.</p>
<p style="text-align: center"><img alt="" width="308" height="186" src="http://cdnw.vikatan.com/nanayam/2014/02/yzuzyz/images/nav19c.jpg"></p>
<p class="content">ஏஜென்ட்கள் கூறும் தகவல்கள் நீங்கள் பாலிசி எடுக்க போதுமானதாக இல்லையெனில், சம்பந்தப்பட்ட நிறுவனம் அல்லது அதன் இணையதளத்தை அணுகி தெளிவுபெற்ற பின்னர் பாலிசி எடுங்கள்.</p>
<p class="content">இன்ஷூரன்ஸை முதலீடாகக் கருதாமல், அது குடும்பத்துக்கான  பாதுகாப்புத் திட்டம் என்ற கோணத்தில் அணுக வேண்டும். குடும்பத் தலைவருக்கு ஏதாவது அசம்பாவிதம் ஏற்பட்டால், அந்தக் குடும்பம் பொருளாதார ரீதியாகக் கஷ்டப்படாமல் அன்றாடத் தேவைகளைச் சமாளிக்க உதவுவதே காப்பீட்டுத் திட்டங்களின் குறிக்கோள்.    </p>
<p class="content">இந்த டிப்ஸ்களை இனி நீங்கள் பின்பற்றினால் உங்கள் இன்ஷூரன்ஸ் பாலிசிகள் பாதியில் நின்றுபோவதற்கு எந்த வாய்ப்பும் இல்லையே!</p>
<p style="text-align: right"><span style="color: #808000">- டி.பி.ஜி சாமுவேல் டேவிட் டில்டன்,<br>
படங்கள்: பா.காளிமுத்து.</span></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கீமேன் இன்ஷூரன்ஸ்: அறிந்ததும், அறியாததும்! </div>
<div class="subtitle1">செ.கார்த்திகேயன்</div>
<div class="subtitle2"></div>
<div class="content" style="border-top:1px solid #DDD;">
<p class="content">ஒரு நிறுவனத்தின் மிக முக்கியப் பொறுப்பில் இருப்பவர் திடீரென இறந்துபோனால், அவரது குடும்பத்தினர் மட்டுமல்ல, அவர் நடத்தும் நிறுவனமும் பொருளாதார ரீதியில் பாதிப்படையும். அவர் ஆயுள் காப்பீடு எடுத்திருந்தால், அவரது  குடும்பம் பொருளாதாரப் பாதிப்பில் சிக்காமல் தப்பிக்கும். அதுமாதிரி அவர் சார்ந்திருக்கிற நிறுவனமும் பொருளாதாரப் பாதிப்பில் சிக்காமல் இருக்க, ஏதாவது ஒரு இன்ஷூரன்ஸ் பாலிசி இருந்தால் நன்றாக இருக்குமே என்று நினைக்கிறீர்களா?</p>
<p class="content">நீங்கள் நினைக்கிற மாதிரியே ஒரு இன்ஷூரன்ஸ் பாலிசி இருக்கவே இருக்கிறது. அதன் பெயர்தான் 'கீமேன் இன்ஷூரன்ஸ் பாலிசி’. இந்த பாலிசி குறித்து பாரத் ரீ-இன்ஷூரன்ஸ் புரோக்கர்ஸ் நிறுவனத்தின் இயக்குநர் டி.எல்.அருணாச்சலத்திடம் பேசினோம். இந்த பாலிசியின் முக்கிய அம்சங்கள் பற்றி விரிவாகச் சொன்னார்...</p>
<p class="content">''ஒரு நிறுவனத்தின் முக்கியப் பதவியில் இருப்பவர்களை 'கீ பெர்சன்ஸ் (Key persons)’ என்பார்கள். அவருக்காக எடுத்துக்கொள்ளும் இன்ஷூரன்ஸ் பாலிசியே கீமேன் இன்ஷூரன்ஸ். அதாவது, ஒரு நிறுவனத்தின் சிஇஓ, எம்டி போன்றவர்கள் இந்த கேட்டகிரியில் வருவார்கள். என்றாலும், கீமேன் யார் என்பது நிறுவனத்துக்கு நிறுவனம் மாறுபடும்.</p>
<p class="content">இந்த 'கீ பெர்சன்ஸ்’ என்பவர் மரணமடைந்தால்தான் இந்த பாலிசி மூலம் இழப்பீடு கிடைக்கும் என்றில்லை; விபத்தினால் செயல்பட முடியாமல் போனால்கூட கிளைம் கிடைக்கும்.</p>
<p style="text-align: center"><img alt="" width="500" height="460" src="http://cdnw.vikatan.com/nanayam/2014/02/yzuzyz/images/nav38b.jpg"></p>
<p class="content">இந்த பாலிசியின் மூலம் கீமேன் களின் ஆதரவில்லாமல் நிறுவனங்கள் தொடர்ந்து வருமானம் பெறுகிற மாதிரி கிளைம் தொகைக் கிடைக்கும். ஆனால், கிளைம் தொகை நிறுவனத்துக்குத்தான் தரப்படுமே ஒழிய, குடும்பத்தினருக்குக் கிடைக்காது.</p>
<p style="text-align: center"><span style="color: #993300"> மூன்று அடிப்படை!</span></p>
<p class="content">கீமேன் இன்ஷூரன்ஸை கீழ்க்காணும் மூன்று அம்சங்களில் எது குறைவோ அந்த அளவுக்கு இன்ஷூரன்ஸ் கவரேஜ் எடுத்துக்கொள்ளலாம்.</p>
<p class="content">நிறுவனத்தின் வரிக்கு முந்தைய லாபத்தின் மூன்று மடங்கு.</p>
<p class="content">நிறுவனத்தின் நிகர லாபத்தின் ஐந்து மடங்கு.இன்ஷூரன்ஸ் எடுத்துக்கொள்ளும் கீமேனின் சிடிசியைப்போல (Cost to the company) பத்து மடங்கு.</p>
<p class="content">இந்த மூன்று விவரங்களையும் ஆயுள் காப்பீட்டு நிறுவனத்துக்கு இன்ஷூரன்ஸ் எடுத்துக்கொள்ளும் நிறுவனம் சமர்ப்பிக்கவேண்டும். பிரீமியத்தைக் குறைவாகக் கட்ட  நினைத்து, தேவையான இன்ஷூரன்ஸை எடுத்துக்கொள்ளாமல் இருப்பது தவறு.  </p>
<p class="content">டேர்ம் பாலிசியைப்போலவே, ஒவ்வொரு ஆண்டும் பிரீமியம் கட்டும்படியாகத்தான் இந்த பாலிசி வடிவமைக்கப்பட்டுள்ளது. இந்த இன்ஷூரன்ஸ் எடுத்துக்கொள்பவரின் வசதிக்கேற்ப 10, 20, 25 ஆண்டுகள் என பாலிசி முதிர்வுக்கால அளவை அமைத்துக்கொள்ளலாம். முதிர்வுக் காலம் அதிகமாக <img alt="" align="right" width="111" height="118" src="http://cdnw.vikatan.com/nanayam/2014/02/yzuzyz/images/nav38a.jpg">இருக்கும்பட்சத்தில் கட்டவேண்டிய பிரீமியமும் குறையும். வியாதியுடன் (சிறுநீரகம் செயலிழப்பு, இருதய அறுவை சிகிச்சை போன்றவை) இருப்பவர்களுக்கென்று தனியாக கிரிட்டிக்கல் இல்னஸ் ரெய்டர் பாலிசி இருக்கிறது. இதனுடன் எடுத்துக்கொள்ளும்போது பிரீமியம் அதிகமாகும். இந்த ரெய்டர் பாலிசி இல்லாமலும் எடுத்துக்கொள்ளலாம்.</p>
<p class="content">இந்த பாலிசி எடுக்கும்போது உடல்நலம் பரிசோதிக்கப்படும். எடுத்துக்கொள்ளும் இன்ஷூரன்ஸ் முதிர்வுத் தொகையைப் பொறுத்தும், கால அளவைப் பொறுத்தும், உடல்நிலையைப் பொறுத்தும் கட்டவேண்டிய பிரீமியம் மாறுபடும். இந்த இன்ஷூரன்ஸுக்கு கட்டும் பிரீமியத்தை செக்ஷன் 37(1)-ன் கீழ் நிறுவனத்தின் செலவாகக் காட்டி வரிச் சலுகைப் பெறலாம்.</p>
<p class="content">ஒரே நிறுவனத்தில் இரண்டு அல்லது அதற்கு மேற்பட்டவர்கள்கூட கீமேன் இன்ஷூரன்ஸ் பாலிசியை எடுக்கலாம். இந்த இன்ஷூரன்ஸை லாபம் ஈட்டும் நிறுவனங்களுக்கு மட்டுமே ஆயுள் காப்பீட்டு நிறுவனங்கள் வழங்குகின்றன. தனி ஒருநபரால் மட்டுமே இயங்கும் நிறுவனத்துக்கு கீமேன் இன்ஷூரன்ஸ்  பாலிசி கிடைக்காது. காரணம், தனிநபர் நிர்வகிக்கும் நிறுவனம் எனில் 100% ரிஸ்க் இருக்கும் என்பதால் இந்த  பாலிசி தரப்படுவதில்லை.  </p>
<p style="text-align: center"><span style="color: #993300">சமர்ப்பிக்க வேண்டிய ஆவணங்கள்!</span></p>
<p class="content">கீமேன் புரபோஷல் விண்ணப்பத்தில் கேட்டிருக்கும் விவரங்களுடன் பூர்த்தி செய்து இன்ஷூரன்ஸ் அலுவலகத்தில் சமர்ப்பிக்க வேண்டும். இதனோடு நிறுவனத்தின் இயக்குநர் குழுவின் தீர்மானத்தை இணைக்கவேண்டும். நிறுவனத்தின் ஆண்டறிக்கை (இன்ஷூரன்ஸ் எடுத்துக்கொள்ளும் ஆண்டுக்கு முந்தைய மூன்றாண்டு களுக்கானது), கீமேன்களின் வருமான வரித் தாக்கல் செய்ததற்கான நகல் அல்லது அவர்களின் மூன்று மாதச் சம்பளப் படிவம் கட்டாயமாகத் தரவேண்டும்'' என்று முடித்தார் அருணாச்சலம்.</p>
<p class="content">பாதுகாப்புக்கான ஏற்பாடுகளைச் செய்யாமல், பிற்பாடு பரிதவிப்பதில் அர்த்தம் இல்லையே! இந்த பாலிசியை எடுக்க முக்கியஸ்தர்கள் பரிசீலிக்கலாமே!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பணவளக் கலை! </div>
<div class="subtitle1">டாக்டர் எஸ்.கார்த்திகேயன் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: right"><span style="color: #993300">உங்களைப் பணக்காரர் ஆக்கும் தொடர் </span></p>
<p class="content">அன்றாட வாழ்வில் பணம் குறித்த புலம்பல்கள் பலவற்றையும் நாம் தொடர்ந்து செய்துகொண்டும், நம்மைச் சுற்றியிருப்பவர்களிடம் இருந்து கேட்டுக்கொண்டும் இருக்கிறோம். உலகத்தில் இருக்கும் மக்கள்தொகையில் இத்தனைபேர்தான் பணவசதியுடன் இருக்கவேண்டும், இத்தனைபேர் நிச்சயம் பணவசதி இல்லாமல் இருக்கவேண்டும் என்று ஏதாவது ரகசிய விதி இருக்கிறதோ? என்று நினைக்கும் அளவுக்குப் பலரும் பணமில்லாத நிலைகுறித்துக் கவலைப்பட்டும் புலம்பியும் திரிகின்றனர்.</p>
<p class="content">இப்படிப் புலம்புபவர்களில் பலரையும் இந்த நிலையிலிருந்து வெளிவர நீங்கள் தொடர்ந்து எடுத்துவரும் முயற்சிகள் என்னென்ன என்று பட்டியலிடுங்கள் என்று நிதானமாகக் கேட்டால், என்ன பதில் வரும்?</p>
<p class="content">சிலர் பயமாக இருக்கிறது என்பார்கள். சிலர் தற்போது பிழைக்கும் பிழைப்பை ஓட்டவே நேரம் சரியாக இருக்கிறது என்பார்கள். இன்னும் சிலர் பணத்தைப் போட்டால்தானே பணம் எடுக்க முடியும். முதல் போடுவதற்குப் பணம் எங்கே இருக்கிறது என்பார்கள். இப்படிப் பல்வேறு விதமான காரணங்கள் சொன்னாலும் இவர்கள் அனைவரிடத்திலுமே பயம் என்பதுதான் பெரிய அளவில் குவிந்து கிடக்கும்.</p>
<p class="content">பணம் சம்பாதிப்பது என்பது மிதிவண்டி ஓட்டுவதுபோல் ஒருகலை. அதிகத் தூரம் நடந்துபோக வேண்டிய கட்டாயத்தில் இருக்கும் மிதிவண்டி (காலத்துக்கு ஏற்றாற்போல் டூவீலர் என்றுகூட நீங்கள் வைத்துக்கொள்ளலாம்!) ஓட்டத் தெரியாத ஒருவர், மிதிவண்டி ஓட்டுபவர்களைப் பார்த்து பெருமூச்சுவிடுவார். அதேசமயம், மிதிவண்டி ஓட்டப் பழகுபவர்கள் கீழே விழுந்து அடிபட்டதைக் கண்டால், 'அய்யோ, இது நமக்கு ஆகாது’ என்று பட்ட அடியின் மீதும் அதனால் அவருக்கு வந்த வலியின் மீதுமே கவனமாக இருப்பார்.</p>
<p style="text-align: center"><img alt="" width="600" height="384" src="http://cdnw.vikatan.com/nanayam/2014/02/yzuzyz/images/nav54a.jpg"></p>
<p class="content">வண்டி ஓட்டத் தெரிந்தவரிடத்தில் கேட்டால், ஆரம்பத்தில் கஷ்டமாகத்தான் இருந்தது. கொஞ்சம் விழுந்து எழுந்து கற்றுக்கொண்ட பின்னர் இப்போது சௌகரியமாக இருக்கிறது. எக்கச்சக்கமாக நேரமும் கிடைக்கின்றது, சோர்வும் குறைகிறது என்பார். நன்கு பழகிய பின்னரும் மிதிவண்டி ஓட்டுவதில் ஏதும் ரிஸ்க் இருக்கிறதா என்று கேட்டால், நிச்சயமாக இருக்கிறது. வேறு ஏதாவது வாகனங்கள் வந்து இடித்தால் பிரச்னைதான் என்பார்.</p>
<p class="content">மிதிவண்டியில் போகும்போது வேறு வண்டியில் அடிபட்டு கீழே விழுந்தால் வலியை யார் படுவது என்று ஒரு கேள்வி வரும். பழகும்போது வரும் சிக்கல்கள், பயணிக்கும்போது இருக்கும் சிக்கல்கள் என்ற இரண்டுவகைச் சிக்கல் களையும் நினைத்து, மிதிவண்டி பழகாமல் நடந்தேபோக நினைத்தால் அன்றாடம் கஷ்டநிலைதான். அப்படி நடந்துபோகும்போதுகூட ஏதாவது வாகனம் வந்து இடித்தால் வலியும் வேதனையும் உறுதிதானே!</p>
<p class="content">இந்த மிதிவண்டி உதாரணம்தான் பணத்திலும். மிதிவண்டியை ஓட்ட ஆரம்பித்துப் பழகப் பழகவும் கைதேர்ந்த ஓட்டுநரான பின்னரும்கூடத் தொடர்ந்து சிக்கலான சூழல்களைச் சந்திக்க வாய்ப்பிருக்கவே செய்கிறது. அதேசமயம் பழகப் பழக, முயற்சிகள் செய்யச் செய்ய அதிலிருந்து கிடைக்கும் அனுபவம் ஓட்டுபவரை அநாயசமாகப் பயணிக்கவும் வைக்கிறது. மிதிவண்டியில் பழகி, மோட்டார் சைக்கிள், கார், பென்ஸ் எனப் பல படிநிலைகளையும் அவர் தாண்டவே செய்கிறார்.</p>
<p class="content">மிதிவண்டியை ஓட்டப் பழகாதவர்கள் வாழ்க்கையின் இறுதிவரையிலும் பயத்துடனேயே வாழ்க்கையைக் கழிக்கின்றனர். முயற்சிகளை எடுத்துப் பணத்தைச் சம்பாதித்துச் சிக்கல்களை எதிர்கொண்டவர் பணத்துடனும் ஏனையவர்கள் பயத்துடனும் வாழ்க்கையை நடத்துகின்றனர்.</p>
<p style="text-align: center"><img alt="" align="left" width="203" height="304" src="http://cdnw.vikatan.com/nanayam/2014/02/yzuzyz/images/nav54b.jpg"></p>
<p class="content">மிதிவண்டி பழகுவது என்பது தனியொரு நபராகச் சாத்தியமில்லாத விஷயம். பெரும்பாலானோர் நண்பர்கள் ஒன்றாகச் சேர்ந்தே இதனைக் கற்றிருப்பார்கள். அப்பாவோ, சித்தப்பாவோ, எதிர்வீட்டு மாமாவோ/இளைஞனோ மிதிவண்டிப் பழகும் இடத்தில்கூட இருந்திருப்பார். கொஞ்சம்</p>
<p class="content">கொஞ்சமாகப் பழகி ஒரு குழுவாக இருந்தே நல்ல நிலையை அடைந்திருப்போம். இதில் அதி பயந்தாங்கொள்ளியாக ஒன்றிரண்டு நண்பர்கள் நம் அனைவருக்கும் இருந்திருக்கவே செய்வார்கள். அவர்களுக்கும் நம்பிக்கை தந்து பின்னால் ஓடி கஷ்டப்பட்டுக் கற்றுக்கொடுத்திருப்போம்.</p>
<p class="content">மிதிவண்டியைப் போலவே, பணத்தைப் பொறுத்தவரையிலும் நீங்கள் எடுக்கவேண்டிய நடவடிக்கை ஒன்றேதான். முடியும் என்றால் முயற்சி செய்வது. அதென்ன பயிற்சி என்பீர்கள். எங்கேயும் கைகொடுக்க நம்மைச் சுற்றி ஒரு குழுதான் இருக்கவே இருக்கிறதே! நீங்கள் இருக்கும் வேலை, உங்கள் நண்பர்கள் இருக்கும் தொழில், நீங்கள் அன்றாடம் பார்க்கும் பலதொழில்கள் போன்றவற்றில் சம்பளத்துடனோ, சம்பளம் இல்லாமலோ களம் இறங்கி வேலைபார்த்து பயிற்சிகளை எடுப்பதும் இந்தவகையையே சாரும்.</p>
<p class="content">நம் வாழ்வில் பலவிஷயங்களை நாம் தேர்வு செய்ய முடியாது. ஆனால், நாம் வாழும் வாழ்க்கைப் பாதையை நாம் நிச்சயமாய்த் தேர்ந்தெடுக்க முடியும். இதிலும் நாம் நம்முடைய தேர்வு செய்யும் உரிமையை விட்டுத் தந்துவிட்டு பலரும் போகும் பாதையான நிலையான வருமானம் என்ற வேலைக்குச் செல்லும் பாதை யில் போக நினைத்தால் அந்தப் பாதையில் வரும் இடர்களைத் தாங்கிக்கொள்ளவும், பயணம் மிகவும் வேகமற்றதாகவே இருக்கும் என்பதை உணர்ந்துகொண்டுமே செயல்பட வேண்டும். ஆரம்பத்தில் மிகவும் கவர்ச்சிகரமாக இருக்கும் சம்பளம், நாளடைவில் நம்மை அடிமையாக்கிவிடும் (அடிக்ஷன்) குணமுடையது என்பதைப் புரிந்துகொள்ளுங்கள்.</p>
<p class="content">குழு, குழு என்று ஒன்றுக்கு இரண்டுமுறை சொல்லிவிட்டீர்களே, அதன் முக்கியத்துவம் என்ன என்று நீங்கள் கேட்கலாம். பிசினஸில் ஜெயிக்க இந்த டீம்-வொர்க் முக்கியம். நல்லவர்கள், கெட்டவர்கள், திறமையானவர்கள், திறமையில்லாதவர்கள், அதிபுத்திசாலிகள், குறைந்த புத்திசாலித்தனம் கொண்டவர்கள் எனப் பலரும் சேர்ந்ததுதான் உலகம். நிறுவனங்களும் உலகத்தின் சிறிய வடிவம்தான். எனவே, எல்லாப் பிரிவினரும் சேர்ந்து ஒருமனதாக விட்டுக்கொடுத்து, சொல்லிக் கொடுத்து, தள்ளிக்கொடுத்து செயல்பட்டால்தான் வெற்றி கிடைக்கும் என்று நீங்கள் வேலை பார்க்கும் நிறுவனம் உங்களுக்குச் சொல்லித்தரும்.</p>
<p class="content">வேலைக்குச் சேரும்போது, சேர்ந்த பிறகு டீம்-வொர்க் என்கிற சித்தாந்தத்தை முழுமையாகக் கடைப்பிடிக்கவே அனைவருக்கும் பயிற்சிகள் அளிக்கப்படுகிறது. டீம்-வொர்க் அலுவலகத்தில் உள்ள நல்ல பல விஷயங்களை (இன்சென்டிவ், அப்ரைசல், புரமோஷன்) கொண்டு வருவதற்கு உதவும். வேலையில் இருக்கும்போது பல்வேறு டிபார்ட்மென்ட்களும் எப்படிக் கூட்டணி அமைத்துச் செயல்படுகிறது என்று புரிந்துகொள்ளவும் முடியும். சைக்கிளில் ஆரம்பித்த டீம்-வொர்க், வேலை வரையிலும் தொடரவே செய்கிறதே!</p>
<p style="text-align: center"><img alt="" width="500" height="380" src="http://cdnw.vikatan.com/nanayam/2014/02/yzuzyz/images/nav54c.jpg"></p>
<p class="content">அதேசமயம் பணம் சம்பாதிக்க வேண்டும் என்ற கொள்கையுடன் நீங்கள் வேலையைவிட்டு வெளியேறி சொந்தமாய்ச் செயல்பட ஆரம்பிக்கும் போது இந்த டீம்-வொர்க் என்ற சித்தாந்தம் கொஞ்சம் உங்களைத் தடுமாறவைக்கும். டீம்-வொர்க்கை நீங்கள் உங்களிடம் பணிபுரிபவர் களிடத்தில் நம்பவைக்க வேண்டி யிருக்கும். பலசமயம் குழுவில் ஒருவராக இருப்பதைப்போல் நடிக்க வேண்டியும் இருக்கும். குழுவில் இருக்கும் சொத்தைகளைப் பலசமயம் பிடுங்கி எறியவும் மனதைக் கல்லாக்கி தயாராக இருக்கவேண்டியிருக்கும்.</p>
<p style="text-align: center"><img alt="" width="500" height="306" src="http://cdnw.vikatan.com/nanayam/2014/02/yzuzyz/images/nav54d.jpg"></p>
<p class="content">வேலையில் இருக்கும்போது அனுசரணை! முதலாளியானால் (குழுவினால் வரும் முழுப்பலனையும் பெறுபவராக மாறியபின்னர்) அனுசரணையின்மை! இந்த மனநிலை மாற்றம் உங்களைச் சிலகாலம் தடுமாறவே வைக்கும். நிர்வாகம் நீண்டநாட்கள் உங்களுக்குக் கொடுத்த பயிற்சியாயிற்றே! அவ்வளவு சுலபத்தில் மறக்க முடிந்துவிடுமா என்ன? இரண்டு, மூன்றுமுறை உங்கள் சொந்த நிறுவனத்தில் பெரும் சொதப்பல்கள் நடந்த பின்னர் நீங்களே மனதைக் கல்லாக்கிக் குழுவை நிர்வகிக்க ஆரம்பிப்பீர்கள். இறுதியாக நீங்கள் ஒன்றை நன்றாகப் புரிந்துகொள்வீர்கள். பெரிய நிறுவனங்களில் நடக்கும் நிர்வாகத்தில் திறமையானவர்கள் மற்றும் திறமைக் குறைந்தவர்கள் எனப் பலரும் இணைந்து செயலாற்ற வேண்டியுள்ளது. இதில் உங்களைப் போல் திறமையானவர்கள் மனச்சோர்வடையக் கூடாது என்பதற்காகவே டீம்-வொர்க் என்ற ஐடியாவை நிறுவனம் போதிக்கிறது.</p>
<p class="content">அதேசமயம், நம்முடைய நிறுவனம் சிறியதாக இருப்பதால் சொதப்பல்களைத் தாங்கிக்கொள்ளப் பணரீதியாகத் திறனற்றதாக இருக்கிறது. அதனாலேயே திறமையின்மையை நான் தாங்கிக்கொள்ள மாட்டேன் என்கிறேன் என்ற விடையைக் கண்டுபிடிப்பீர்கள். டீம்-வொர்க் என்ற மந்திரம் எப்படித் திறமை நிறைந்த உங்களைக் கொஞ்சகாலம் வேலையில் கட்டிப்போட்டிருந்தது என்பதனையும் உணர ஆரம்பிப்பீர்கள். அதேசமயம் தேவைப்படும் இடத்தில் சாட்டையைச் சுழற்றவும் கற்றுக்கொள்வீர்கள்.</p>
<p class="content">(கற்றுத் தேர்வோம்)</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சொந்த வீடு </div>
<div class="subtitle1">பளபளக்கும் டைல்ஸ்! </div>
<div class="subtitle2">நீரை. மகேந்திரன் </div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"> <span style="color: #993300">கனவு இல்லத்துக்கு கச்சிதமான கைடுலைன்... </span></p>
<p class="content">கனவு வீட்டைக் கட்டுவதில் இறுதிநிலையில் இருக்கிறோம். இந்த வாரம் டைல்ஸ் பதிப்பது தொடர்பான விஷயங்களைப் பார்ப்போம். டைல்ஸைப் பொறுத்தவரை ஏதோ ஒன்று வாங்கினோம் என்று இல்லாமல், நம் வீட்டுக்கு எந்தவகை டைல்ஸ் பொருத்தமாக இருக்கும் என்பதைத் தெரிந்துகொண்டு வாங்குவது நல்லது.</p>
<p class="content">சில டைல்ஸ்கள் பார்ப்பதற்கு நன்றாக இருக்கும் என்று தோன்றினாலும், வேலைகள் முடிந்தபிறகு பிடிக்காமல் போய்விடலாம். சில டைல்ஸ்கள் வழுக்கலாக இருப்பதைக் கவனிக்காமலே நாம் விட்டிருப்போம். இன்னும் சில டைல்ஸ்கள் அதிக அளவில் குளிர்ச்சியாக இருக்கலாம். இந்தப் பிரச்னை எல்லாம் இல்லாமல், எல்லாவகையிலும் நமக்குச் சரிப்பட்டு வருகிற டைல்ஸ்களை நாம் தேர்வு செய்ய வேண்டும்.</p>
<p class="content">டைல்ஸ் வகைகளைப் பொறுத்தவரை, டெரகோட்டா மிக்ஸ்டு டைல்ஸ், ரெட் ஆசிட் மிக்ஸ்டு டைல்ஸ், மொசைக் டைல்ஸ், வொயிட் சிமென்ட் மிக்ஸ்டு டைல்ஸ் எனப் பல வெரைட்டிகள் இருக்கின்றன. வெள்ளை சிமென்ட் மிக்ஸ்டு டைல்ஸில் காரைக்குடி டைல்ஸ் என்கிற வகையும் உள்ளது. இந்தவகை டைல்ஸ்கள் டிசைனர் டைல்ஸ்-ஆக இருக்கும். தவிர, வெட்ரிஃபைடு டைல்ஸ் என்கிற வகையும் உள்ளது. இது பார்ப்பதற்கு மார்பிள்போலத் தோற்றம் தரும்.</p>
<p class="content">டைல்ஸ் வேண்டாம்; மார்பிளே பதித்துவிடலாம் என்று நீங்கள் நினைத்தால், உங்கள் பட்ஜெட்டுக்கு ஏற்ப அந்த முடிவைக்கூட எடுக்கலாம். டைல்ஸுக்கும் மார்பிளுக்கும் விலையில் பெரிய வித்தியாசம் கிடையாது.  சதுர அடி 45 ரூபாய் முதல் டைல்ஸ் கிடைக்கிறது. மார்பிள் சராசரியாக 55 ரூபாய் முதல் கிடைக்கிறது. இன்னும் கூடுதல் தரம் விரும்பினால் அதற்கேற்ப விலை கொடுக்கவேண்டியிருக்கும். </p>
<p style="text-align: center"><img width="600" height="398" alt="" src="http://cdnw.vikatan.com/nanayam/2014/02/yzuzyz/images/nav45a.jpg"> </p>
<p class="content">டைல்ஸ் போடுவது என்று முடிவெடுத்துவிட்டால், வீட்டின் தளப்பகுதிகளை உடனடியாகப் பூச வேண்டாம். அதுபோல, பாத்ரூம் தரைப்பகுதியையும் பூசவேண்டாம். பாத்ரூமில் சுவர்களிலும் டைல்ஸ் பதிப்பது நல்லது. பாத்ரூம் சுவர்களில் டைல்ஸ் பதிக்காமல் விட்டால், கறைகள் படிந்து சுவர்கள் பாதிப்படையலாம்.</p>
<p class="content">புதிதாகக் கட்டும் வீடுகளில் டைஸ்ஸ் பதித்துவிட்டால் பராமரிப்பதும் எளிது, சுவர்களிலும் பாசி படியாது. இதற்கேற்ப பாத்ரூமில் ஏழு அடி உயரத்துக்கு டைல்ஸ் பதித்துக்கொள்ள வேண்டும். அதுபோலச் சமையல் அறையிலும் ஏழு அடி உயரத்துக்கு அமைத்துக்கொள்ளலாம். அல்லது சமையல் மேடையிலிருந்து இரண்டு அடி உயரத்துக்காவது டைல்ஸ் பதித்துக்கொள்ளலாம். சமையல் மேடை இரண்டறை அடி உயரம் இருக்கும். அதாவது, சுமார் ஐந்து அல்லது ஆறு அடி உயரமாவது டைல்ஸ் பதித்துக்கொள்வது நல்லது.</p>
<p class="content">ஹால், உள்அறைகள், பாத்ரூம், சமையற்கட்டு என ஒவ்வொரு பகுதிக்கும் ஒவ்வொருவிதமாக டைல்ஸ் வகைகள் உள்ளன. ஏனென்றால், இதில் அளவுகள், டிசைன்கள், வண்ணங்களில் வேறுபாடு இருக்கும். ஒரே வெரைட்டி அல்லது வண்ணம் எல்லா அறைகளுக்கும் பயன்படுத்துவது சிறப்பானதல்ல. இரண்டு, மூன்று வண்ணங்களில் வாங்கிக்கொள்வது பார்ப்பதற்கு அழகாக இருக்கும்.</p>
<p class="content">சாதாரணமாக ஓர் அடிக்கு ஓர் அடி என்கிற அளவு முதல் இரண்டுக்கு இரண்டு, நான்கு அடிக்கு நான்கு அடி என்கிற அளவில்கூட டைல்ஸ்கள் வந்துவிட்டன. பொதுவாக, ஓர் அடிக்கு ஓர் அடி என்கிற அளவில் உள்ள டைல்ஸ்களை நாம் வாங்கலாம். பாத்ரூம் மற்றும் சமையல் அறைக்கு அதற்கென்றே உள்ள டைல்ஸ்களை வாங்கலாம். டைல்ஸ்களின் தடிமனைப் பொறுத்தவரை 4 எம்எம், முதல் 5 எம்எம் இருக்க வேண்டும். இதற்கு குறைவான தடிமன் கொண்ட டைல்ஸ்களை வாங்க வேண்டாம். பயன்படுத்துவதில் சேதாரம் மற்றும் நீண்ட காலம் உழைக்காது.</p>
<p style="text-align: center"><img width="404" height="254" alt="" src="http://cdnw.vikatan.com/nanayam/2014/02/yzuzyz/images/nav45b.jpg"></p>
<p class="content">எல்லாவற்றையும் முடிவு செய்தபின்னர், நமக்கு எவ்வளவு டைல்ஸ் தேவை என்பதை முடிவு செய்ய வேண்டும். டைல்ஸ் ஒட்டவேண்டிய இடங்களின் நீள அகலத்தைப் பொறுத்து, அந்த இடத்துக்கு எவ்வளவு டைல்ஸ்கள் வேண்டும் என்பதைக் கணிக்க முடியும். டிசைனர் டைல்ஸ் வாங்குகிறோம் என்றால் அளவுகள் அப்படியே பொருந்திவிட்டால் சிக்கல் இல்லை. இல்லையெனில், சேதாரம் அதிகமாக இருக்கும்.</p>
<p class="content">டைல்ஸ்களைத் தரையில் பதிக்கும்போது, இணைப்புகள் தெரிவதுபோல உள்ளது ஒருவகை; இணைப்புகள் தெரியாத வகையில் இருப்பது இன்னொரு வகை என இரண்டு விதமான வகைகளும் இதில் உள்ளன. இணைப்புகள் தெரியாததுபோல உள்ள டைல்ஸ்களை வாங்கவும்.</p>
<p class="content">டைல்ஸ்களின் ஆயுட்காலம் குறித்து அதிகபட்ச உத்தரவாதம் இருந்தாலும் 10 ஆண்டுகள் என்று எடுத்துக்கொள்ளலாம். டைல்ஸ்கள் வாங்குகிற போதே ஒரு டஜன் அதிகமாக வாங்கிக் கொள்ளுங்கள். ஏனென்றால், அந்த வெரைட்டியும் டிசைனும் பின்னாட்களில் கிடைக்காமல் போகலாம். சேதம் அடைந்துவிட்டது என்றால், கூடுதலாக வாங்கி வைத்திருப்பதைவைத்து சமாளிக்க முடியும்.</p>
<p class="content">பாத்ரூம் டைல்ஸ்களைப் பொறுத்தவரை, தரை வழுக்காமல் இருக்கும் ஆன்டிஸ்கிட் டைல்ஸ்களைப் பொருத்துவது நல்லது. வயதானவர்கள் இருக்கும் வீடு என்றால் கண்டிப்பாக இந்தவகை டைல்ஸ்கள் பதிப்பது அவசியம். எந்த வண்ணம் எடுப்பாக இருக்கும் என்கிற குழப்பம் வேண்டாம். பொதுவாக, அடர் வண்ண டைல்ஸ்களைத் தவிர்க்கலாம். வெள்ளை நிறத்தில் இருந்தால் வீடு பளிச் என்று இருக்கும் என்பதும் சரியல்ல. அடர் வண்ணம் இல்லாத எந்த வண்ணங்களையும் தேர்ந்தெடுக்கலாம். லைட் வெள்ளை (ஆஃப் வொயிட்) வண்ணம் என்றால் பொருத்தமாக இருக்கும்.</p>
<p class="content">எல்லாவற்றுக்கும் மேலாக, பிராண்டட் பொருளாக வாங்குங்கள். அவர்களிடம் வெரைட்டியும் இருக்கும். தேவைப்பட்டால் மீண்டும் வாங்கவும் செய்யலாம்!</p>
<p style="text-align: right"><span style="color: #993300">(கனவை நனவாக்குவோம்)<br>
படங்கள்: வீ.சிவக்குமார்.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">உனக்கும் மேலே நீ! </div>
<div class="subtitle1">ஜெயமுண்டு பயமில்லை மனமே! </div>
<div class="subtitle2">டாக்டர் விஜய் ஆனந்த் ஸ்ரீராம் </div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"><span style="color: #800080">இளைஞர்களே சிந்தியுங்கள், செயல்படுங்கள்! </span></p>
<p class="content">நம் நாட்டு இளைஞர்களுக்கு எல்லாத் திறமைகள் இருந்தும் மற்ற நாட்டு இளைஞர்களைப்போல முன்னேற முடியவில்லை. இதற்கு முக்கியக் காரணம், நம் மனதில் பரிபூர்ணமாக நிறைந்திருக்கும் பயம். உலகப் போருக்குப் பிறகு நிர்மூலமாகிப்போன ஜப்பான் பயமே இல்லாமல் எழுந்து நடந்து அதிநவீன நாடாக உலகத்தை வலம் வருகிறது.</p>
<p class="content">பயம்தான் ஒருவரைத் தப்புச் செய்யத் தூண்டுகிறது. கல்லூரியில் அசைன்மென்ட் எழுதாமல் போகிறோம். பேராசிரியர் கேட்டால், சார், உடம்புச் சரியில்லை என்று பொய்ச் சொல்கிறோம். ஏன் இந்தப் பொய்? பேராசிரியர் திட்டுவார் என்கிற பயம்.</p>
<p class="content">அற்ப காரணத்துக்காக ஆபீஸில் லீவு போடுகிறோம். ஏன் என்று கேட்டால், சார், பயங்கரத் தலைவலி என்று பொய்ச் சொல்கிறோம். உண்மையைச் சொன்னால், மேலதிகாரி திட்டுவார் என்கிற பயம்தான் இப்படி ஒரு பொய்யைச் சொல்லவைக்கிறது.</p>
<p class="content">இப்படி ஒவ்வொரு விஷயத் திலும் நாம் பயப்படுவதால், அதுவே நம்முடைய பெரிய பலவீனமாகி விடுகிறது. பயம் என்பது ஒரு மனரீதியான உணர்வுதான். கோபம், அழுகை, சந்தோஷம், ஏக்கம், துக்கம், சிரிப்புப் போன்றதுதான் அது. மற்ற உணர்வுகள் ஏற்படும்போது உடல் எவ்வாறு 'ரியாக்ட்’ செய்கிறதோ, அதைப் போன்று பயம் ஏற்படும்போதும் உடலில் சில மாற்றங்கள் உண்டாகும். அதைக் கட்டுப்படுத்துவதற்கான மனப் பயிற்சி நமக்கு இருந்தால், எளிதில் அதிலிருந்து வெளியே வந்து நம்மால் பல சாதனைகளைச் செய்யமுடியும்.</p>
<p class="content">பயம் ஏன் உண்டாகிறது? இதற்கு  முக்கியமான நான்கு காரணங்கள்.</p>
<p style="text-align: center"><img alt="" width="500" height="343" src="http://cdnw.vikatan.com/nanayam/2014/02/yzuzyz/images/nav42a.jpg"></p>
<p class="content">1. சிறு வயது அனுபவங்கள்!</p>
<p class="content">சின்ன வயதில் நாய்க் கடித்திருக்கும். அப்போதிலிருந்தே நாயைப் பார்த்தால், அரண்டு ஓடுவோம்.</p>
<p class="content">2. பிறருடைய அனுபவங்களின் பாதிப்பு!</p>
<p class="content">நமக்குத் தெரிந்த நண்பர்களுக்கோ, நம்முடைய சகோதரர்களுக்கோ ஏதாவது நடந்தால் நமக்கும் அதுமாதிரி நடந்துவிடுமோ என்கிற பயம்.</p>
<p class="content">3. நம்பிக்கைகள்!</p>
<p class="content">சில நம்பிக்கைகள் எங்கே இருந்து பிறந்ததுன்னு தெரியாமல் நமக்குள்ளேயே இருக்கும். பூனைக் குறுக்கே போனால் அபசகுனம் என்று நினைத்துப் பயப்படுகிறவர்கள் எத்தனையோ பேர்.</p>
<p class="content">4. காரணமற்ற பயம்!</p>
<p class="content">நாம் எந்த முயற்சியும் எடுக்காமல், ஒரு காரியத்தில் தோற்றுப் போய்விடுமோ என்கிற பயம். உதாரணத்துக்கு, பரீட்சைக்குப் படிக்காமலேயே, ஃபெயிலாகி விடுவோமோ என்கிற பயம்.</p>
<p class="content"><img alt="" align="right" width="137" height="206" src="http://cdnw.vikatan.com/nanayam/2014/02/yzuzyz/images/nav42b.jpg">இத்தகைய பயங்களுக்கு நாம் மதிப்பளிக்கத் தொடங்கிவிட்டால், அதுவே நமக்கு ஒரு தடையாகிவிடும். அதன்பிறகு, நம்மால் எந்தவொரு விஷயத்தையும் நம்பிக்கையுடன் செய்ய முடியாது. எந்த விஷயத்தைச் செய்தாலும் அதில் ஒரு சந்தேகம் நமக்கு இருந்துகொண்டே இருக்கும். இந்தப் பயம் ஒருகட்டத்தில் எல்லை மீறிப்போய், பயம் என்பதே இல்லாத ஒரு மனநிலை நமக்கு வந்தாலும் ஆச்சர்யமில்லை. இந்த அதீதமான  மனநிலையிலும் ஒருவர் தவறு செய்வதற்கே நிறைய வாய்ப்பு உண்டு.</p>
<p style="text-align: center"><span style="font-size: medium"><strong><span style="color: #808000">உங்களிடம் உள்ள பயங்கள் பற்றி நீங்கள் புரிந்துகொள்ளச் சில எளிய வழிகள்.</span></strong></span></p>
<p class="content"><img alt="" style="height: 8px; width: 7px" src="http://cdnw.vikatan.com/nanayam/2014/02/yzuzyz/images/ar.jpg"> உங்களுடைய பயங்கள் என்னென்ன என்பதை எழுதுங்கள். உதாரணத்துக்கு, 'தன்னம்பிக்கை இல்லாமை’ ஒரு காரணம்.</p>
<p class="content"><img alt="" style="height: 8px; width: 7px" src="http://cdnw.vikatan.com/nanayam/2014/02/yzuzyz/images/ar.jpg"> ஒவ்வொரு பயத்திலிருந்தும் உங்களுக்கு ஏற்பட்ட அனுபவங் களையும், அதிலிருந்து நீங்கள் மீள முயற்சித்ததையும் எழுதுங்கள்.</p>
<p class="content"><img alt="" style="height: 8px; width: 7px" src="http://cdnw.vikatan.com/nanayam/2014/02/yzuzyz/images/ar.jpg"> உங்களுக்கு ஏற்படும் வெற்றிகளை நினைத்து சந்தோஷப்படுங்கள்.</p>
<p class="content"><img alt="" style="height: 8px; width: 7px" src="http://cdnw.vikatan.com/nanayam/2014/02/yzuzyz/images/ar.jpg"> உங்களுக்கு உண்மையென்று புலப்பட்ட நம்பிக்கைகளை வரிசைப்படுத்துங்கள்.</p>
<p class="content"><img alt="" style="height: 8px; width: 7px" src="http://cdnw.vikatan.com/nanayam/2014/02/yzuzyz/images/ar.jpg"> வெற்றிபெற்ற மனிதர்கள் எப்படி யோசித்து, பயத்திலிருந்து வெளியில் வந்தார்கள் என்று பார்த்தால், சில வழிகள் நமக்குத் தெரியும்.</p>
<p class="content">1. எதற்கெடுத்தாலும் நெகட்டிவ்வாக யோசிக்காமல் இது நடக்காதோ என்ற தேவையற்ற கவலைகள் இல்லாமல் இருப்பது.</p>
<p class="content">2. நம்மால் கண்டிப்பாக இதைச் செய்யமுடியும் என்கிற தன்னம்பிக்கையோடு இருப்பது.</p>
<p class="content">3. வாழ்க்கையில் குறிக்கோளோடு வாழ்கிறோம் என்ற உறுதியோடு இருப்பது.</p>
<p class="content">4. நாம் உண்டு, நம் வேலை உண்டு என்றே இருந்து நமக்குள்ளேயே ஒரு வட்டம் வரைந்துகொண்டு இருக்காமல், மற்றவர்களோடு சகஜமாகப் பழகுவது.</p>
<p class="content">5. உலகத்தில் யாரோ ஒருவருக்குத் தவறாக நடந்த விஷயம் நமக்கு நடந்துவிடுமோ என்று பயப்படாமல் இருப்பது.</p>
<p class="content">உலகத்தில் எந்த ஒரு சம்பவத்தையோ அல்லது ஜெயித்தவர்களையோ உதாரணமாக எடுத்துக்கொண்டால், அவர்களின் தைரியம்தான் அவர்களைத் தனிமனிதராக  எழுச்சியடைய வைத்திருக்கும்.</p>
<p class="content">ஒல்லிக்குச்சியான காந்தி ஒரு பேரரசையே மிரட்டக் காரணம், அவரிடம் இருந்த தைரியம்தான். நெல்சன் மண்டேலாவிடம் இருந்த தைரியம்தான் தென் ஆப்பிரிக்காவின் அடக்குமுறை அரசை எதிர்த்துப் போராட வைத்தது.</p>
<p style="text-align: center"><span style="font-size: medium"><strong><span style="color: #808000">பயமில்லாமல் ஜெயிக்க  என்னதான் செய்ய வேண்டும்?</span></strong></span></p>
<p style="text-align: center"><span style="font-size: medium"><strong><span style="color: #808000"><img alt="" width="272" height="181" src="http://cdnw.vikatan.com/nanayam/2014/02/yzuzyz/images/nav42c.jpg"></span></strong></span></p>
<p class="content"><img alt="" style="height: 8px; width: 7px" src="http://cdnw.vikatan.com/nanayam/2014/02/yzuzyz/images/ar.jpg"> உங்களைவிட மேலான சக்தி ஒன்று உள்ளது என்று நம்புங்கள்.</p>
<p class="content"><img alt="" style="height: 8px; width: 7px" src="http://cdnw.vikatan.com/nanayam/2014/02/yzuzyz/images/ar.jpg">  நல்லதே நடக்கும் என்றே நினைக்கப் பழகுங்கள்.</p>
<p class="content"><img alt="" style="height: 8px; width: 7px" src="http://cdnw.vikatan.com/nanayam/2014/02/yzuzyz/images/ar.jpg"> உலகில் படைக்கப்பட்ட பொருட்கள் யாவும் நம் நண்பர்கள் என்று பழகுங்கள்.</p>
<p class="content"> <img alt="" style="height: 8px; width: 7px" src="http://cdnw.vikatan.com/nanayam/2014/02/yzuzyz/images/ar.jpg">  உங்கள் மீது நம்பிக்கைக் கொள்ளுங்கள்.</p>
<p class="content"><img alt="" style="height: 8px; width: 7px" src="http://cdnw.vikatan.com/nanayam/2014/02/yzuzyz/images/ar.jpg"> உங்கள் திறமைகளை நீங்கள் முதலில் மதிக்கக் கற்றுக்கொள்ளுங்கள். தோல்வி மனப்பான்மை வேண்டாம். தாழ்வு மனப்பான்மையைத் தவிருங்கள்.</p>
<p class="content">எதற்காக நாம் பயப்படுகிறோமோ, அதனைக் கொஞ்சம்</p>
<p class="content">கொஞ்சமாகப் பழகிக்கொள்ளுங்கள். உதாரணமாக, தண்ணீர் பயம் என்றால் மற்றவர்கள் துணையுடன் நீச்சல் பழகுங்கள்.</p>
<p class="content">வீணான குழப்பத்தைத் தவிருங்கள்.</p>
<p class="content">8. பயம் என்பது ஒரு நினைப்பே. அது எந்தவிதப் பாதிப்பையும் உண்டு பண்ணுவதில்லை என்று அழுத்தமாக மனதில் பதியுங்கள்.</p>
<p class="content">வாழ்க்கை வாழ்வதற்கே என்று உணருங்கள்.</p>
<p class="content">பயந்து பயந்து பதுங்கி வாழ்ந்தால், இருப்பதையும் இழந்துவிடுவோம்! பயமில்லாமல் இருந்தால் பாற்கடலும் நமக்குச் சொந்தமாகும்! ஜெயமுண்டு பயமில்லை!</p>
<p class="content">(மேலே செல்வோம்)</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பணம் கொட்டும் தொழில்கள்: கயிறு மற்றும் கயிறுப் பொருட்கள்!</div>
<div class="subtitle1">நீரை.மகேந்திரன் </div>
<div class="subtitle2"></div>
<div class="content" style="border-top:1px solid #DDD;">
<p class="content">தென்னையின் பயன்பாடு நமக்குச் சொல்லித் தெரியவேண்டியதில்லை. பல்வேறு வகைகளிலும் அதன் பொருட்கள் பயன்பட்டு வருகிறது. தென்னைச் சார்ந்த தொழிலான கயிறு உற்பத்தியைத்தான் இந்த வாரம் பணம் கொட்டும் தொழிலில் நாம் பார்க்கப்போகிறோம்.</p>
<p class="content">இது ஒருவகையான மதிப்புக் கூட்டப்பட்ட தொழில் என்பதால் புதிய தொழில்முனைவோர்கள் இதில் துணிந்து இறங்கலாம். தவிர, கிராமப்புறங்களில் தொடங்குவதற்கு ஏற்றத் தொழில்.</p>
<p class="content">அடிப்படை மூலப்பொருளானத் தென்னை மட்டைகளைப் பண்ணை களிலிருந்து வாங்கிக்கொள்ளலாம். சீஸனுக்கேற்ப தென்னை மட்டைகள் கிடைக்குமென்றாலும், தொழில் எந்த வகையிலும் பாதிப்படையாமல் இயங்கவேண்டுமெனில், தென்னை விவசாயிகளிடத்தில் நேரடியாகத் தொடர்புவைத்துக்கொண்டு வாங்கலாம்.</p>
<p class="content">தென்னை மட்டைகளை வாங்கிவந்து, டிகாடியேட்டர் என்கிற இயந்திரத்தின் மூலம் நாராகப் பிரித்து எடுக்கவேண்டும். இந்த நாரைச் சல்லடை இயந்திரத்தில் கொட்டிச் சலித்து எடுக்கவேண்டும்.</p>
<p class="content">இந்த நாரைத் தண்ணீர் ஊற்றி ஊறவைத்து, பிறகு அதிலிருந்து சேகரித்து மீண்டும் இயந்திரத்தின் மூலம் சுத்தமான நாராகப் பிரித்து எடுத்துக்கொள்ள வேண்டும். இந்த நாரைக்கொண்டு கயிறு, மெத்தைகள், மிதியடிகள் என மதிப்புக் கூட்டப்பட்ட பொருட்களாக விற்பனைச் செய்யலாம்.</p>
<p style="text-align: center"><img width="500" height="396" alt="" src="http://cdnw.vikatan.com/nanayam/2014/02/yzuzyz/images/nav61f.jpg"></p>
<p class="content">கயிறுப் பொருட்களை விற்பனைச் செய்ய, தென்னை வாரிய உதவிகளும் கிடைக்கும். தவிர, வெளிநாட்டு ஏற்றுமதி வாய்ப்புகளும் உள்ளது.</p>
<p class="content">தென்னை நாரிலிருந்து கிடைக்கும் கழிவையும் மதிப்புக்கூட்டப்பட்ட பொருளாக மாற்ற முடியும். அனைத்துச் செலவுகளும்போக, முதலீட்டிலிருந்து 20-30% லாபம் கிடைக்கும்.</p>
<p class="content"><span style="color: #993300">திட்ட அறிக்கை! (ரூ)</span></p>
<p class="content">இடம் : சொந்தமாக   (அல்லது  வாடகை)<br>
கட்டடம் : 7 லட்சம்<br>
இயந்திரம் : 12 லட்சம்<br>
மின்சாரம் : 1 லட்சம்<br>
நடைமுறை மூலதனம் : 5 லட்சம்<br>
மொத்தம் : 25 லட்சம்<br>
நமது பங்கு 5% : 1.25 லட்சம்<br>
மானியம் ( PMEGP)  : 35% : ரூ 8.75 லட்சம் (கிராமத்தில்)<br>
வங்கிக் கடன் : 15 லட்சம்</p>
<p class="content"><span style="color: #993300">மூலப்பொருள்:</span></p>
<p style="text-align: center"><img width="500" height="153" alt="" src="http://cdnw.vikatan.com/nanayam/2014/02/yzuzyz/images/nav61e.jpg"></p>
<p class="content">தேங்காய் மட்டை இதன் முக்கியமான மூலப்பொருள். ஒரு மட்டை 60 காசு முதல் 1 ரூபாய் ஆகும். இது ஒவ்வொரு பருவநிலைக்கும் மாறலாம். 10,000 மட்டைகொண்ட ஒரு லோடு கொள்முதல் செய்ய ரூ.10 ஆயிரம் வரை ஆகும். போக்குவரத்து மற்றும் ஏற்றிஇறக்கும் செலவுகளைச் சேர்த்தால், ஒரு லோடு தேங்காய் மட்டை கொள்முதல் செய்ய 15 ஆயிரம் முதல் 17 ஆயிரம் வரை செலவாகும். நாம் ஒரு லோடு 17 ஆயிரம் என்று கணக்கெடுத்துக்கொள்வோம்.</p>
<p class="content">ஒரு லோடு மட்டைக்கு 750 கிலோ முதல் 900 கிலோ வரை நார் எடுக்கலாம். நாம் 750 கிலோ என்று கணக்கில் வைத்துக்கொள்வோம். 750 கிலோ நார் கொண்டு 600 முதல் 650 கிலோ வரை கயிறு உற்பத்தி செய்ய முடியும். நாம் 625 கிலோ என்று கணக்கு வைத்துக்கொள்வோம். இவை அனைத்தும் மட்டையின் தன்மையைப் பொறுத்தது.</p>
<p class="content">நார் உற்பத்தியை ஒருநாளைக்கு ஒரு ஷிப்டிலும், கயிறு இரண்டு ஷிப்டிலும் செய்யலாம். ஒருநாள் உற்பத்தியில் 400 கிலோ கயிறுத் தயாரிக்க முடியும். ஒரு மாத உற்பத்தியில் 10 ஆயிரம் கிலோ உற்பத்திச் செய்யலாம். (25ஜ்400=10,000 கிலோ, அதாவது 10 டன்)</p>
<p class="content">1 லோடு தேங்காய்மட்டை 625 கிலோ கயிறுத் தரும். 10 டன் கயிறுத் தயாரிக்க 16 லோடு தேவை. மூலப்பொருள் 16 லோடு மட்டை ரூ.2,72,000 (16X17,000=2,72,000)</p>
<p class="content">ஒரு லோடு மட்டையில் நார்ப் போகக் கிடைக்கும் கழிவைவைத்து ரூ.7,000-த்துக்கு விற்பனைச் செய்யலாம். 16 லோடு மட்டையிலிருந்து கழிவு மூலம் கிடைக்கும். வருமானம் ரூ.1,12,000.</p>
<p style="text-align: center"><img width="500" height="161" alt="" src="http://cdnw.vikatan.com/nanayam/2014/02/yzuzyz/images/nav61b.jpg"></p>
<p class="content"><span style="color: #993300">வேலை ஆட்கள்! (ரூ)</span></p>
<p class="content">மேலாளர் 1      :              8,000<br>
நார் உற்பத்தி        8X5,000 = 40,000<br>
கயிறு உற்பத்தி        6X4,000= 24,000<br>
விற்பனையாளர் 1 :                8,000<br>
___________<br>
மொத்தம்: 80,000<br>
___________</p>
<p class="content">மின்சாரத் தேவை 90 ஹெச்.பி ரூ.35,000</p>
<p class="content"><span style="color: #993300">வருமானம் (ரூ)</span></p>
<p class="content">ஒரு மாத உற்பத்தி 10,000 கிலோ என்று வைத்துக்கொள்வோம்.  ஒரு கிலோவுக்கு இன்றைய விலை ரூ.42-ஆக விலை போகிறது. மட்டை விலை குறையும்போது கயிறு விலை குறைய வாய்ப்புள்ளது.</p>
<p style="text-align: left">மாத வருமானம் கயிறு : 4,20,000<br>
கழிவு விற்பனை : 1,12,000<br>
_________________<br>
மொத்தம் :         5,32,000<br>
_________________</p>
<p style="text-align: center"><img alt="" src="http://cdnw.vikatan.com/nanayam/2014/02/yzuzyz/images/nav61d.jpg"></p>
<p class="content">செலவுகள் (ரூ)<br>
மூலப்பொருட்கள் : 2,72,000<br>
மின்சாரம் : 35,000<br>
வேலையாட்கள் : 80,000<br>
கடன் வட்டி (12.5%) : 15,625<br>
கடன் தவணை (60 மாதம்) : 25,000<br>
இயந்திரப் பராமரிப்பு : 10,000<br>
மேலாண்மைச் செலவு : 10,000<br>
விற்பனைச் செலவு : 10,000<br>
தேய்மானம் : 19,000<br>
மொத்தம் : 4,76,625<br>
மொத்த வருமானம் : 5,32,000<br>
மொத்தச் செலவு : 4,76,625<br>
_________________<br>
லாபம் (ரூ) :    55,375<br>
_________________</p>
<p style="text-align: right"><span style="color: #993300">படங்கள்:  ர.சதானந்த்</span></p>
<p class="content">(திட்ட விவரங்கள் உதவி: ராமசாமி தேசாய்,திட்ட மேலாளர்,தொழில்முனைவோர் சுயவேலை மேம்பாட்டு நிறுவனம், பாரதிதாசன் பல்கலைக்கழகம், திருச்சிராப்பள்ளி)</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பிசினஸ் தந்திரங்கள்! </div>
<div class="subtitle1">டென்சென்ட் டெக்னிக்: எளிய உத்தி... ஈஸி வெற்றி! </div>
<div class="subtitle2">ஸ்ரீராம், செயல் இயக்குநர், கிரேட் லேக்ஸ் இன்ஸ்டிட்யூட் ஆஃப் மேனேஜ்மென்ட். </div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"><span style="color: #993300">ஸ்ட்ராடஜி 35 </span></p>
<p style="text-align: right"><span style="color: #993300">கம்பெனிகள் ஜெயித்த கதை </span></p>
<p class="content">பொதுவாக, இணையதள நிறுவனங்கள் தங்களது வருமானத்துக்கு  விளம்பரதாரர்களை மட்டுமே நம்பியிருக்கின்றன. இணையதளச் சேவையைப் பயன்படுத்தும் பயனீட்டாளர்களிடமிருந்து நிறைய வருமானத்தை எதிர்பார்த்தால், அதிகமான மக்களைச் சென்றடைய முடியாது என்றே நினைக்கின்றன. இந்தச் சிந்தனைப்  போக்கை முறியடித்துத் தனது வருமானத்தில் 80 சதவிகிதத்தைப் பயனீட்டாளர்களிடமிருந்து வருகிறமாதிரி தன்னுடைய தொழிலை வெற்றிகரமாக வடிவமைத்து நடத்தி வருகிறது சீனாவின் டென்சென்ட் நிறுவனம். உலகின் நான்காவது பெரிய வலைதள நிறுவனமான டென்சென்ட் பின்பற்றிய பிசினஸ் உக்திகளைப் பற்றி இந்த வாரம் சொல்கிறேன்.</p>
<p class="content">பொதுவாகச் சீனாவில் இணையதளத்தைப் பயன்படுத்து வதற்கானக் கட்டுப்பாடுகள் அதிகம். அப்படியிருந்தும் கடந்த பதினைந்து ஆண்டுகளில் டென்சென்ட் நிறுவனத் தின் வளர்ச்சி பல முன்னணிப் போட்டி யாளர்களுக்கும் சவால் விடக்கூடியதாக இருக்கிறது. கூகுள், அமேசான், இ-பே நிறுவனங்களுக்கு அடுத்து இணையதள உலகில் இப்போதைக்குப் பெரிய நிறுவனம் இதுதான். சந்தை மதிப்புக் கிட்டத்தட்ட 110 பில்லியன் டாலரைக் கொண்டுள்ளது.</p>
<p class="content">ஏறக்குறைய 15 ஆண்டுகளுக்கு முன்பு சீனாவில் இணையதளப் பயன்பாடுகள் வேகமெடுத்த காலகட்டத்தில், அதாவது 1998-ல், விணீ லீuணீtமீஸீரீ , ஞீலீணீஸீரீ க்ஷ்லீவீபீஷீஸீரீ என்கிற இருவரால் வெஞ்சர் கேப்பிட்டல் முதலீட்டைக் கொண்டுதான் இந்த நிறுவனம் தொடங்கப்பட்டது.</p>
<p class="content">இணையதளம் ஆரம்பித்த மூன்று ஆண்டுகளில் எந்த வளர்ச்சியையும், லாபத்தையும் இந்த நிறுவனம் அடையவில்லை. 2001-க்குப் பிறகுதான் இந்த நிறுவனத்தின் வளர்ச்சி ஆரம்பமானது.</p>
<p style="text-align: center"><img width="500" height="231" alt="" src="http://cdnw.vikatan.com/nanayam/2014/02/yzuzyz/images/nav35a.jpg"></p>
<p class="content">ஆரம்பத்தில் மாஸ் மீடியா, வீடியோ கேம், ஆன்டிவைரஸ் சாஃப்ட்வேர் என ஒவ்வொரு தொழிலாகத் தொடங்கி, பின்னர் படிப்படியாக ஆன்லைன் ஷாப்பிங், சமூக வலைதளம் எனத் தனது தொழில் எல்லைகளை விரிவுபடுத்தியது. மொபைல் அப்ளிகேஷன்கள் வேகமாகப் பரவத்தொடங்கியபோது, அந்தச் சந்தையையும் பயன்படுத்திக்கொண்ட இதனுடைய வி-சாட் (ஷ்மீநீலீணீt)  என்கிற அப்ளிகேஷன் இப்போது ஸ்மார்ட் போன் தலைமுறையின் பேவரைட் ஆப்ஸாக உள்ளது குறிப்பிடத்தக்கது.</p>
<p class="content">வெர்ச்சுவல் குட்ஸ் என்று சொல்லப் படுகிற விஷ§வல் புராடக்ட்களில் உலகின் முன்னணி நிறுவனமும் இதுதான். அதன் ஆன்லைன் வர்த்தகம் மூலம் பொருட்களை வாங்குவதற்கு வெர்ச்சுவல் மணி என்கிற கான்செப்டை யும் வைத்துள்ளது. ஷாப்பிங் செய்வத கேற்றவாறு  போனஸ் பாயின்ட்கள், போனஸ் பாயின்ட்களைப் பயன் படுத்திக்கொள்ள ஆஃபர்கள் எனப் பயனீட்டாளர்களை எந்தெந்த வகைகளில் தனது கட்டுப்பாட்டுக்குள் வைத்திருக்க முடியுமோ, அதற்கான எல்லா வழிகளையும் கையாளுகிறது டென்சென்ட்.</p>
<p class="content"><img align="left" width="162" height="275" alt="" src="http://cdnw.vikatan.com/nanayam/2014/02/yzuzyz/images/nav35b.jpg">அதாவது, இணையதள உலகில் மதிப்புக்கூட்டப்பட்ட சேவைகளை வழங்குவதில், இதர நிறுவனங்களைக் காட்டிலும் டென்சென்ட் தனிப்பட்ட உத்திகளைப் பயன்படுத்தியது என்று சொல்லலாம்.</p>
<p class="content">பொதுவாக, இதுபோன்ற தொழில் நுட்பங்களில் மேலைநாடுகளைச் சேர்ந்த நிறுவனங்கள் மட்டுமே முந்திக் கொண்டிருக்கும் சூழ்நிலையில் சீன நிறுவனம் வெற்றிபெறுவது என்பது கடினம்தான். ஆனால், சீனாவின் மிகப் பெரிய சந்தை, இதர உலக நாடுகளின் சந்தையைவிடப் பெரியது. அதேசமயம், சீனாவில் ஒரு பொருளை  நேரடியாகச் சந்தைப்படுத்துவது என்பது சாதாரண விஷயமில்லை. இந்தச் சவாலை சமாளிக்கவே அமேசான், இ-பே போன்ற ஆன்லைன் ஷாப்பிங் நிறுவனங்கள் சீனாவில் ஏற்கெனவே களம் இறங்கியிருக்க, இந்த நிறுவனங்களோடு சந்தையைப் பிரித்துக்கொள்ளவேண்டிய கட்டாயம்  டென்சென்ட் நிறுவனத்துக்கு.</p>
<p class="content">இந்த நிர்ப்பந்தத்துக்கு இடையில், தனது சந்தையின் ஸ்திரத்தன்மையைச் சீனாவில் உறுதிபடுத்திக்கொண்டு, அடுத்தக்கட்டமாக மேலைநாடுகளிலும் கவனம் செலுத்தத் தொடங்கியது. நிறுவனம் லாபம் ஈட்டாத காலகட்டங் களிலேயே நிறுவனத்தின் 46 சதவிகித பங்குகளை ஒரு ஆப்பிரிக்க நிறுவனம் வாங்கியது, இந்த நிறுவனத்தின் ஸ்திரத்தன்மைக்கு உதாரணமாகச் சொல்லலாம்.</p>
<p class="content">இதர இணையதள நிறுவனங்களான கூகுள், ஃபேஸ்புக் போன்றவை தனது பயனீட்டாளர்களை அதிகரிக்கச் செய்வதன் மூலம் அதிக விளம்பரதாரர்களை ஈர்த்து அதன்மூலம் நிறுவனத்துக்கு வருமானம் கொண்டு வருகின்றன. ஆனால், டென்சென்ட் நிறுவனம் வாடிக்கையாளர் களிடமிருந்து தொடர்ச்சியான வருமானம்  பெற சில முக்கியமான தந்திரங்களைக் கையாண்டது.</p>
<p class="content">அதாவது, டென்சென்ட் இணையதளத்துக்கு வரும் பயனீட்டாளர்களை முதலில் தங்களுக்கான பிரத்யேக கம்யூனிட்டியில் இணையவைக்கும். இரண்டாவது, நேரடியான கட்டணமுறை கிடையாது. வெர்ச்சுவல் மணி கட்டணங்கள்தான். அதிலும், குறிப்பாக எல்லா வற்றுக்கும் குறைந்தபட்ச கட்டணங்கள்தான். ஒரு சேவைக்கு ஒரு கட்டணம் என்றால், அடுத்தடுத்த சேவைகளைப் பயன்படுத்துவதில் சில சலுகைகள் எனப் பயனீட்டாளர்களுக்கே அது சுமையாகத்தெரியாத அளவுக்கு  அவர்களிடமிருந்து கட்டணங்களைப் பெறத் தொடங்கியது.</p>
<p class="content">இன்னொரு விஷயத்தையும் டென்சென்ட் கடைப்பிடித்த உத்திகளில் முக்கியமாகக் குறிப்பிடலாம். டென்சென்ட் எந்த ஒரு ஐடியாவையும் புதிதாகக் கொண்டுவந்துவிடவில்லை. பிற நிறுவனங்கள் மண்டையை உடைத்துக்கொண்டு செய்துவரும் ஐடியாக்களை அப்படியே காப்பி அடித்து, ஆனால் சீன மக்களுக்கு ஏற்றமாதிரி மாற்றி நடைமுறைப்படுத்துவதில் திறமையோடு செயல்பட்டது. ஆன்லைன் விளையாட்டு, ஆன்லைன் வர்த்தகம், சமூகத்தளம், மொபைல் அப்ளிகேஷன்ஸ் எல்லாமே இப்படித்தான்.</p>
<p style="text-align: center"><img width="426" height="285" alt="" src="http://cdnw.vikatan.com/nanayam/2014/02/yzuzyz/images/nav35c.jpg"></p>
<p class="content">தவிர, தனக்கென சில சுயமான தந்திரங்களையும் உருவாக்கி நடைமுறைப்படுத்த அது தவறி விடவில்லை. முதலாவது, மதிப்புக் கூட்டப்பட்ட சேவைகளை  அல்லது பொருளை அப்படியே பயனீட்டாளர் களுக்குத் தருவதைவிட, அதை வேறு எந்த வகைகளிலெல்லாம் தரலாம், அதன் மூலம் வாடிக்கையாளர்களை ஈர்ப்பது எப்படி, புதிய வாடிக்கையாளர்களைத் தேடிச் செல்வது எப்படி என்பதில் தெளிவாக இருந்தது.</p>
<p class="content">இரண்டாவது, புதிய ஒரு  கான்செப்ட்டை உருவாக்கி, அதைச் சந்தைப்படுத்துவதைவிடச் சந்தையிலிருக்கும் ஒன்றை  எடுத்து, அதை மேம்படுத்தி, அதனை சந்தைப்படுத்துவதன் மூலம் சிக்கல்கள் இருக்காது என்றே நம்பியது.</p>
<p class="content">பரிச்சயமில்லாதச் சந்தையில் இறங்குவதைவிட, ஏற்கெனவே நன்கு தெரிந்தச் சந்தையில் தன் பலத்தைச் சோதித்துக்கொள்வது பாதுகாப்பானது என்பது பிசினஸ் அடிப்படை. அதனை    நன்றாகவே புரிந்துகொண்டு செயல்பட்டதால் டென்சென்ட் வெற்றி பெற்றது.</p>
<p style="text-align: center"><img width="500" height="308" alt="" src="http://cdnw.vikatan.com/nanayam/2014/02/yzuzyz/images/nav35d.jpg"></p>
<p class="content">ஆயிரம் போட்டியாளர்கள் இருக்கலாம்; ஆயிரம் பொருட்களும்  இருக்கலாம். எந்தப் பொருளை, யாருக்கு எப்படிக் கொண்டுபோய் சேர்க்கிறீர்கள் என்பதில்தான் வெற்றி இருக்கிறது. இதை வெற்றிகரமாகக் கையாண்டதில்தான் டென்சென்ட் நிறுவனத்தின் வெற்றி உள்ளது.</p>
<p style="text-align: right"><span style="color: #993300">(வியூகம் வகுப்போம்)</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தொலைதூரக் கல்வி வரிவிலக்கு உண்டா ?</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #993300">?நான் வேலை பார்த்துக்கொண்டே தொலைதூரக் கல்வி மூலமாக முதுநிலைப் பட்டப்படிப்புப் படித்து வருகிறேன். இதற்குச் செலுத்தும் கட்டணத்துக்கு வரிவிலக்குப் பெற முடியுமா?</span></p>
<p style="text-align: right"><span style="color: #800080">திருக்குமரன், வேலூர். மனோஜ்குமார், ஆடிட்டர்.</span></p>
<p class="content">''தொலைதூரக் கல்விக்காகச் செலுத்தும் தொகைக்கு வரிவிலக்குப் பெற முடியாது. வருமான வரிப் பிரிவு 80சி-ன் கீழ் இரண்டு குழந்தைகளுக்கான டியூஷன் கட்டணத்துக்கு மட்டும்தான் வரிவிலக்குப் பெற முடியும். அதுவும் முழுநேரப் படிப்பாக இருக்கவேண்டும்.''</p>
<p class="content"><span style="color: #993300">?தனியார் வங்கி ஒன்றில் சேமிப்புக் கணக்குத் துவங்குவதற்கு விசாரித்தபோது, பிபிஎஃப் கணக்குத் துவங்கினால் குறைந்தபட்ச இருப்புத் தொகை வைக்கத் தேவையில்லை என்றார்கள். அந்த வங்கியில் குறைந்தபட்ச இருப்புத் தொகை என்பது 10 ஆயிரம் ரூபாய். இப்படிச் சேமிப்புக் கணக்குத் துவங்குவது லாபமாக இருக்குமா?</span></p>
<p style="text-align: right"><span style="color: #800080">சதிஷ், சென்னை. என்.ஸ்ரீகாந்த், நிதி ஆலோசகர்.</span></p>
<p class="content">''சில தனியார் வங்கிகள் இந்தச் சலுகையை வழங்குகிறது. அதாவது, 15 வருடங்களுக்குப் பிபிஎஃப் கணக்கில் பணம் செலுத்தும் விதத்தில் இசிஎஸ் கொடுத்தால் சேமிப்புக் கணக்கில் குறைந்தபட்சத் தொகையை நிர்வகிக்கத் தேவையில்லை என்கிறது. அதேநேரத்தில், இப்படி இசிஎஸ் தரும்போது 18 மாதங்கள் கட்டாயம் பிபிஎஃப் கணக்கில் பணம் செலுத்தவேண்டும். ஆனால், பிபிஎஃப் கணக்கில் செலுத்தும் பணத்தை 15 வருடங்களுக்குப் பிறகுதான் வெளியே எடுக்க முடியும். பிபிஎஃப் கணக்கு ஆரம்பிக்க நினைத்தால், இந்தச் சேவையைத் தேர்ந்தெடுக்கலாம். தேவையில்லையெனில், குறைந்தபட்ச இருப்புத் தொகையுடன் கூடிய வங்கிச் சேமிப்புக் கணக்கையே ஆரம்பிக்கலாம்.''</p>
<p style="text-align: center"><img alt="" width="422" height="582" src="http://cdnw.vikatan.com/nanayam/2014/02/yzuzyz/images/nav51a.jpg"></p>
<p class="content"><span style="color: #993300">?என்னுடைய மகள் கணவனை இழந்த நிலையில் வெளிநாட்டில் தனியாக வசித்து வருகிறார். அவர் எனக்கும் என்னுடைய மகனுக்கும் ஒவ்வொரு மாதமும் பணம் அனுப்புகிறார். இப்படி அனுப்பப்படும் தொகைக்கு வரியை எப்படிக் கணக்கிடுவது?</span></p>
<p style="text-align: right"><span style="color: #800080"> எஸ்.பக்கிரிசாமி, பி.எல்.சுப்ரமணியன், ஆடிட்டர்.</span></p>
<p class="content">''உங்களுடைய மகள் வெளிநாட்டில் 180 நாட்களுக்குமேல் தங்கியிருந்து, சம்பாதிப்பவராக இருக்கும்பட்சத்தில் அவர் வெளிநாட்டில் வாழும் இந்தியராக (ழிஷீஸீக்ஷீமீsவீபீமீஸீt மிஸீபீவீணீஸீ) கருதப்படுவார். அவர் வெளிநாட்டில் சம்பாதிக்கும் பணத்துக்கு அந்த நாட்டின் வருமான வரிச் சட்டத்தின்படி வரிச் செலுத்தியிருப்பார். எனவே, உங்களுக்கும், உங்கள் மகனுக்கும் அவர் அனுப்பும் பணத்துக்கு வரிக் கிடையாது. வருமான வரிச் சட்டம் 1962-ன்படி அது வருமானமாகக் கருதப்படமாட்டாது.''</p>
<p class="content"><span style="color: #993300">?12 வருடங்களுக்கு முன்பு, என்னுடைய தந்தை ஒரு மியூச்சுவல் ஃபண்டு திட்டத்தில் (டிவிடெண்ட் ஆப்ஷன்)ரூ.6 லட்சம் முதலீடு செய்தார். அப்போது அவர் நாமினி பெயரைக் குறிப்பிடவில்லை. தற்போது என் தந்தை இறந்துவிட்டார். மியூச்சுவல் ஃபண்டு நிறுவனம், டிவிடெண்ட் காசோலைகளை என் தந்தையின் பெயரிலே தொடர்ந்து அனுப்பி வருகிறது. இதை எப்படி என் பெயருக்கு மாற்றுவது?</span></p>
<p style="text-align: right"><span style="color: #800080">அருண்குமார், தஞ்சாவூர்.</span></p>
<p class="content">வித்யா பாலா, தலைமை மியூச்சுவல் ஃபண்டு ஆய்வாளர், ஃபண்ட்ஸ் இந்தியா டாட்காம்.</p>
<p class="content">''உங்கள் தந்தை மியூச்சுவல் ஃபண்டில் முதலீடு செய்தபோது, நாமினியின் பெயரைப் பதிவு செய்யவில்லையெனில் முதலில் அதைச் செய்யுங்கள். அதற்குச் சில ஆவணங்களை நீங்கள் சமர்ப்பிக்க வேண்டும். அதாவது, மியூச்சுவல் ஃபண்டு நிறுவனத்துக்கு உங்களின் பிரச்னையை ஒரு கடிதமாக எழுதி, அதனுடன் உங்கள் தந்தையின் ஓரிஜினல் இறப்புச் சான்றிதழ் அல்லது சான்றிதழ் நகலில் அரசிதழ் பதிவுபெற்ற அதிகாரியிடம் கையெழுத்து வாங்கித் தர வேண்டும். ரத்துச் செய்யப்பட்ட வங்கிக் காசோலை அல்லது வங்கிக் கணக்கு பற்றிய விவரங்கள் ஆகியவற்றையும் ஒப்படைக்க வேண்டும். கேஒய்சி படிவத்தைப் பூர்த்தி செய்து தரவேண்டும்.</p>
<p class="content">மேலும், இந்தத் தொகைத் தொடர்பாக வேறு யாராவது உரிமை கோரினால் அதற்கான முழுப்பொறுப்பையும் ஏற்றுக்கொள்வதாக ஒரு பாண்டு பத்திரத்தில் எழுதித் தரவேண்டும். அத்துடன் நோட்டரி பப்ளிக் வழக்கறிஞரிடம் கையெழுத்து வாங்கித் தரவேண்டும். உங்கள் தந்தை ஆறு லட்சம் ரூபாய் முதலீடு செய்திருக்கிறார். அதனுடைய தற்போதைய மதிப்பு</p>
<p class="content">5 லட்சம் ரூபாய்க்கு குறைவாக இருந்தால் உங்களுக்கும், உங்கள் தந்தைக்கும் இடையே உள்ள உறவை உறுதிசெய்யும் வகையில் ஆதாரத்தைக் கொடுத்தால் மட்டும் போதும். உங்கள் பெயருக்குக் கணக்கை மாற்றிக்கொள்ள முடியும்.''</p>
<p class="content"><span style="color: #993300">?கணவனை இழந்த நிலையில் எனது மகளின் எதிர்காலத்துக்காகச் சேமிக்க விரும்பு கிறேன். அதிகம் ரிஸ்க் இல்லாத முதலீடுகளைச் சொல்லுங்கள்.</span></p>
<p style="text-align: right"><span style="color: #800080">மல்லிகா, திருச்சி. அபுபக்கர், நிதி ஆலோசகர்.</span></p>
<p class="content">''ரிஸ்க் வேண்டாம் என்கிறபோது வங்கி அல்லது தபால் நிலைய ஆர்.டி மூலமாகச் சேமிக்கலாம். மேலும், மொத்தமாகப் பணம் கிடைக்கும்போதெல்லாம் ஃபிக்ஸட் டெபாசிட்டிலும் பணம் போட்டுவைக்கலாம்.''</p>
<p class="content"><span style="color: #993300">?என் மகளின் உயர்கல்வியின் தேவைகளுக்காக ரூபாய் 40 ஆயிரத்தை 5 ஆண்டு எஃப்டியில் முதலீடு செய்ய விரும்புகிறேன்.  இந்தத் தொகைக்கு வரிவிலக்குப் பெற முடியுமா?</span></p>
<p style="text-align: right"><span style="color: #800080">அண்ணாமலை, விழுப்புரம். எம்.எல்.சீனிவாசன், ஆடிட்டர்</span></p>
<p class="content">''ஐந்தாண்டு லாக் இன் பீரியடு கொண்ட வங்கி ஃபிக்ஸட் டெபாசிட்டில் முதலீடு செய்தால் முதலீட்டுத் தொகைக்கு வருமான வரி 80சி பிரிவின் கீழ் அதிகபட்சமாக இந்தப் பிரிவில் தரப்பட்டுள்ள அனைத்து முதலீடுகளுக்கும் சேர்த்து ஒரு லட்சம் வரை வரிச் சலுகை கிடைக்கும். ஆனால், முதலீட்டுக்குக் கிடைக்கும் வட்டி வருமானத்துக்கு வரிச் செலுத்தவேண்டி வரும்.''</p>
<p style="text-align: center"><img alt="" width="500" height="295" src="http://cdnw.vikatan.com/nanayam/2014/02/yzuzyz/images/nav51c.jpg"></p>
<p class="content"><span style="color: #993300">?ஒரு பங்கின் புத்தக மதிப்பு குறைவாகவும், சந்தை மதிப்பு அதிகமாகவும் இருந்தால், அதன் உண்மையான மதிப்பை எப்படித் தெரிந்துகொள்வது?</span></p>
<p style="text-align: right"><span style="color: #800080">விஜயராகவன், சென்னை. எம்.எஸ்.ஓ.அண்ணாமலை, ஷேர் புரோக்கர், சேலம்.</span></p>
<p class="content">''ஒரு பங்கின் உண்மையான மதிப்பு என்ன என்பதைச் சிறு முதலீட்டாளர்களால் கண்டுபிடிக்க முடியாது. ஏனெனில், அந்த நிறுவனத்தின் நற்பெயர், பிராண்டு வேல்யூ, சொத்து மதிப்பு, ஆராய்ச்சி களுக்கான செலவு என்கிற விவரம் எல்லாம் பேலன்ஸ்ஷீட்டில் இருக்காது. எனவே, நீங்கள் வாங்க நினைக்கும் பங்கின் பி/இ மதிப்பு, துறையின் சராசரி மதிப்பைவிடக் குறைவாக இருந்தால் அந்தப் பங்கை வாங்கலாம். அதேபோல, போட்டி நிறுவனப் பங்குகளில் பி/இ மதிப்பு குறைவாக இருந்தாலும் அந்தப் பங்கை வாங்கலாம்.''</p>
<p style="text-align: right"><strong><span style="color: #808000">படங்கள்: க.தனசேகரன்,தி.குமரகுருபரன்.</span></strong></p>
<p style="text-align: center"><strong><span style="color: #808000"><img alt="" width="620" height="200" src="http://cdnw.vikatan.com/nanayam/2014/02/yzuzyz/images/nav51d.jpg"></span></strong></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
