	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தலையங்கம்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><img alt="" align="middle" width="300" height="82" src="http://www.vikatan.com/av/2014/05/zwyzju/images/p7a.jpg"></span></p>
<p class="content"><span style="color: #ff0000">இ</span>ந்திய வரலாற்றில் காங்கிரஸ் அல்லாத இன்னொரு கட்சி இவ்வளவு பிரமாண்ட வெற்றியுடன் ஆட்சி அதிகாரத்தில் அமர்வது இதுவே முதல்முறை. இந்த வெற்றியில், பாரதிய ஜனதா கட்சியின் பிரசாரமும், நரேந்திர மோடி என்கிற தனிநபரை முன்னிறுத்திய அணுகுமுறையும் முக்கியப் பங்கு வகித்தன என்பது வெளிப்படை. ஆனால், அவை மட்டுமே இந்த வெற்றிக்குக் காரணம் அல்ல. கடந்த 10 ஆண்டு கால காங்கிரஸ் ஆட்சி, மக்களின் மனதில் தோற்றுவித்திருந்த வெறுப்பு உணர்வின் வெளிப்பாடுதான் பா.ஜ.க. ஈட்டிய இந்த வெற்றிக்குக் காரணம். காங்கிரஸை என்ன காரணத்துக்காக மக்கள் நிராகரித்திருக்கிறார்கள் என்பதை ஆய்வுசெய்வதில் இருந்து பாரதிய ஜனதா தனது ஆட்சியைத் தொடங்கலாம்!</p>
<p class="content">பெரும் ஊழல்களை அன்றாடச் செய்திகளாக மாற்றி, மக்களின் வாழ்வாதாரங்களை பன்னாட்டு நிறுவனங்களுக்குத் தாரைவார்த்து, அத்தியாவசியப் பொருள்களின் விலையைத் தாறுமாறாக உயர்த்திய காங்கிரஸ் அரசுக்கு, பாரதிய ஜனதா ஒரு மாற்றாக இருக்கும் என்று நம்பி மக்கள் வாக்களித்துள்ளனர். இந்த நம்பிக்கையைக் காப்பாற்றுவதுதான் இன்று பாரதிய ஜனதாவின் முன் உள்ள பெரும் சவால். ஏனெனில், 'குஜராத் மாதிரி’ என்பதை முன்வைத்துதான் மோடி பிரசாரம் செய்தார். ஆனால், அந்த 'குஜராத் மாதிரி’, ஒரு சில பெரும் நிறுவனங்கள் லாபம் ஈட்டவே பயன்படுகிறது என்பது ஆதாரங்களுடன் நிறுவப்பட்டுள்ளது. இந்த நிலையில் பா.ஜ.க. முன்மொழியும் வளர்ச்சி யாருக்கானது என்பதில் அந்தக் கட்சி தெளிவு தர வேண்டும்.</p>
<p style="text-align: center"><img alt="" align="middle" width="600" height="361" src="http://www.vikatan.com/av/2014/05/zwyzju/images/p7.jpg"></p>
<p class="content">மக்கள்தொகையில் கணிசமாக இருக்கக்கூடிய சிறுபான்மையினர், 2002-ம் ஆண்டில் நடந்த  குஜராத் கலவரங்களை இன்னும் மறக்கவில்லை; மறக்கப்போவதும் இல்லை. அந்தக் கலவர வழக்குகள் தொடர்பாக நீதிமன்றங்கள் மோடியை விடுவித்திருக்கலாம். ஆனால், இஸ்லாமிய மக்களைப் பொறுத்த வரை, அது மறக்க முடியாத கொடுங்கனவு. அந்தக் கனவின் பதற்றத்தைத் தணிப்பதற்குத் தனது இந்துத்துவ இறுக்கத்தை பாரதிய ஜனதாவும் மோடியும் தளர்த்திக்கொள்ள வேண்டும். '2002-க்குப் பிறகு குஜராத்தில் கலவரங்களே நடக்கவில்லை’ என்பதை மோடி அரசின் பெருமையாகத் திரும்பத் திரும்பச் சொல்பவர்கள், 'இனியும் அப்படி நடக்காது’ என்பதைத் தங்கள் வார்த்தைகள் மற்றும் செயல்பாடுகள் வழியே உத்தரவாதப்படுத்த வேண்டும்.</p>
<p class="content">அப்படி அனைத்துத் தரப்பினருக்கும் நம்பிக்கை அளிக்கக்கூடிய; அனைத்து மக்கள் நலனையும் பிரதிநிதித்துவப்படுத்தக்கூடிய; அனைத்து மதத்தினரின் பாதுகாப்பையும் உத்தரவாதப்படுத்தக்கூடிய ஆட்சியளிப்பதற்கு... இந்தியப் பிரதமர் நரேந்திர தாமோதர்தாஸ் மோடிக்கு வாழ்த்துகள்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கார்ட்டூன்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="600" height="381" src="http://www.vikatan.com/av/2014/05/zwyzju/images/p6.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கலாட்டூன்</div>
<div class="subtitle1">ஹாசிப்கான்</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="600" height="467" src="http://www.vikatan.com/av/2014/05/zwyzju/images/p98.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மோடி கிராஃப்</div>
<div class="subtitle1">வத்நகர் முதல் செங்கோட்டை வரை...</div>
<div class="subtitle2">பி.ஆரோக்கியவேல், படங்கள்: கே.கார்த்திகேயன்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>தே</strong></span>ர்தலுக்கு முன், பலர் அவரை 'ஹீரோ’ என்றார்கள். பலர் அவரை 'வில்லன்’ என்றார்கள். ஒரு வருட காலத்தில் இந்தியா முழுக்கப் பிரபலமாகி, ஒரே நாடாளுமன்றத் தேர்தலில் இந்தியப் பிரதமர் பதவியை எட்டிப் பிடித்த நரேந்திர மோடியின் பூர்வீகம், பால்யம், குடும்பப் பின்னணிகள் என்ன?</p>
<p class="content">குஜராத்தில் மோடி பிறந்த வத்நகருக்கு புராணப் பெருமைகள் உண்டு. 'ஆயிரம் புத்தர்கள் நிறைந்த ஊர்’ என்று போற்றப்பட்ட புண்ணிய ஸ்தலம் வத்நகர். ஆனால், இப்போது புராணப் பெருமைகளைப் பின்னுக்குத் தள்ளிவிட்டு, 'மோடி நகர்’ என்பதே அடையாளம்.</p>
<p class="content"><img alt="" align="right" width="150" height="435" src="http://www.vikatan.com/av/2014/05/zwyzju/images/p90.jpg">குஜராத்தின் வர்த்தகத் தலைநகரான அகமதாபாத்தில் இருந்து 120 கி.மீ. தூரத்தில் மேஸானா மாவட்டத்தில் அமைந்திருக்கும் வத்நகரில்தான் தன் 17 வயது வரை வாழ்ந்தார் மோடி. தற்போது 25 ஆயிரம் பேர் வசிக்கும் ஊராக இது இருந்தாலும், சுமார் 63 வருடங்களுக்கு முன்பு மோடி பிறந்த சமயம் சற்றே பெரிய கிராமமாகத்தான் இருந்திருக்கும் வத்நகர். இப்போது மோடியின் தயவால் எட்டு கிலோமீட்டர் தூரத்துக்கு அகலமான வெளிவட்டச் சாலை அமைக்கப்பட்டிருந்தாலும், வத்நகரின் வீதிகள் பலவும் மிகக் குறுகலான சந்துகளாகவே இருக்கின்றன.</p>
<p class="content">மோடி பிறந்த வீடு இருக்கும் சந்துக்குள் ஆட்டோ மட்டும் செல்ல முடியும். 12 அடி அகலத்துக்கு 40 அடி நீளம் மட்டுமே இருந்த இந்த வீட்டில் மோடியின் அப்பா தாமோதர்தாஸ் மூல்சந்த், அம்மா ஹீரா பென், மோடி உள்ளிட்ட ஐந்து சகோதர சகோதரிகள்... என்று அத்தனை பேரும் இருந்திருக்கிறார்கள். அந்த வீட்டை வேறு யாரோ வாங்கி, இரண்டு மாடி வீடாக மாற்றிக் கட்டிவிட்டார்கள்.</p>
<p class="content">''மோடி தன் 18-வது வயதில் அகமதாபாத்துக்குச் சென்றுவிட்டார். இப்போது வத்நகரில் இருப்பது, மோடியின் மூத்த சகோதரன் சோம்பாய் மட்டுமே!'' என்கிறார்கள் அருகில் வசிப்பவர்கள்.</p>
<p class="content">வத்நகரிலேயே முதியோர் இல்லம் நடத்தும் சோம்பாய், அந்த வளாகத்துக்குள்ளேயே, சிறிய கோயில் ஒன்றும் கட்டியிருக்கிறார். ''சிறுவனாக இருந்தபோது அவனுக்கு (மோடிக்கு) சுவாமி விவேகானந்தர் மீது அதிகப் பற்று. சுவாமியைப் பற்றியே படித்துக்கொண்டு இருப்பான். மற்றபடி நீச்சல் அடிப்பது அதிகம் பிடிக்கும். இந்த இரண்டு விஷயங்கள் மீதுதான் அவனுக்கு அதீத ஆர்வம் இருந்தது. ஒருமுறை அவன் ஏரியில் நீச்சலடித்துவிட்டுத் திரும்பியபோது, கையோடு ஒரு முதலைக் குட்டியையும் கொண்டு வந்துவிட்டான். தெருவாசிகள் அனைவரும் பதறிவிட்டார்கள். அப்போதே அவனுக்குப் பயம் என்பதே கிடையாது!'' என்று பழைய நினைவுகளில் மூழ்கினார் சோம்பாய்.</p>
<p class="content">இவரைப் போலவே மோடியின் மற்ற சகோதரர்களும் சாதாரண வேலைகளைப் பார்த்துக்கொண்டிருக்கிறார்கள். அவர்களில் சற்றே மத்திய தர அந்தஸ்தில் வாழ்பவர், மோடியின் கடைசித் தம்பியான பங்கஜ். இவர் குஜராத் அரசின் செய்தித் துறை உதவி இயக்குநராகப் பணியாற்றி ஓய்வு பெற்றவர்.</p>
<p class="content">மோடி படித்த பள்ளியின் பெயர், பி.என்.உயர்நிலைப் பள்ளி. இது, அவரது அப்பா வைத்திருந்த டீக்கடைக்கு அருகிலேயே இருந்தது. ''சிறுவனாக இருந்தபோது தன்னுடைய உழைப்பில் வாழ வேண்டும் என்ற தன்மானம் கொண்டவனாக மோடி இருந்தான். அதனால் பள்ளி நேரத்துக்கு முன்பும் பின்பும், அவன் தன் அப்பாவின் டீக்கடையில் வேலைக்குச் சென்றுவிடுவான். அப்பா போட்டுக் கொடுக்கும் டீயைச் சுடச்சுட ஒரு பாத்திரத்தில் ஊற்றி எடுத்துக்கொண்டு, ரயில் பெட்டிகளில் ஏறி இறங்கி விற்பனை செய்வான்!'' என்கிறார் மோடியோடு பள்ளியில் படித்த அவருடைய வகுப்புத் தோழன் சுதிர் ஜோஷி.</p>
<p style="text-align: center"><img alt="" align="middle" width="650" height="192" src="http://www.vikatan.com/av/2014/05/zwyzju/images/p90a.jpg"></p>
<p class="content">''மோடி இப்போது பெரிய இடத்துக்கு போய்விட்டதால், அவன் படிப்பில் புலி, சிங்கம் என்றெல்லாம் பொய்ச் சொல்ல மாட்டேன். மோடி ஒரு சராசரி மாணவன்தான். ஆனால், யாருக்காவது ஏதாவது பிரச்னை என்றால், முதல் ஆளாக நிற்பான். பாதிக்கப்பட்ட மாணவனே பயந்து ஒதுங்கினாலும், அந்தப் பிரச்னையை தலைமை ஆசிரியர் வரை அவன் கொண்டு சென்றிருக்கிறான். அதனால் அவன் அப்போது பள்ளியில் நன்கு அறிமுகமானவனாக இருந்தான். ஒன்பதாம் வகுப்பு படிக்கும்போது வகுப்பின் மானிட்டராக யாரை நியமிப்பது என்ற கேள்வி வந்தது. அப்போது, நான்கு பேர் முன்வந்தார்கள். அந்த நான்கு பேரில் மற்ற மூவரைக் காட்டிலும் மோடிக்கு ஆதரவாக வகுப்பில் பல கரங்கள் உயர்ந்தன!'' என்று மோடி வெற்றி பெற்ற 'முதல் தேர்தல்’ பற்றிச் சொல்கிறார் ஜோஷி.</p>
<p style="text-align: center"><img alt="" align="middle" width="200" height="480" src="http://www.vikatan.com/av/2014/05/zwyzju/images/p90c.jpg">          <img alt="" align="middle" width="160" height="480" src="http://www.vikatan.com/av/2014/05/zwyzju/images/p90d.jpg"></p>
<p class="content">''பேருந்துகூட எட்டிப் பார்க்காத ஒரு குக்கிராமமாக எங்கள் ஊர் இருந்த அந்தக் காலகட்டத்தில், ஆர்.எஸ்.எஸ் அமைப்பு மூலம்தான் மோடி நிறையக் கற்றுக்கொண்டான். வெளியுலகத் தொடர்பும் சித்தாந்தங்களின் மீதான பற்றும் ஏற்பட ஆர்.எஸ்.எஸ். அவனுக்கு நல்ல சூழலை அமைத்துக் கொடுத்தது. அங்கு அவன் பெற்ற அறிவாலும் தைரியத்தாலும் பல பேச்சுப் போட்டிகளில் கலந்துகொண்டு கைத்தட்டல்களைக் குவித்தான். மேடை நாடகங்களில் மோடிக்கு அலாதியான ஆர்வம் உண்டு. நாடகங்களை அவனே எழுதி பிரதான பாத்திரத்தில் நடிக்கவும் செய்தான். அன்றிலிருந்து இன்று வரை அவனிடம் நான் கண்டு வியக்கும் ஒரு குணம்... விரைந்து முடிவெடுக்கும் திறன்!'' - ஜோஷி தன்னை மறந்து பேசிக்கொண்டிருந்தார்.</p>
<p class="content">ஆர்.எஸ்.எஸ். பயிற்சிகளில் முக்கியமானது குடும்ப பந்தங்களைத் துறந்து பணியாற்றுவது. அதுதான் திருமண பந்தம், பெற்றோர், உடன்பிறந்தவர்கள் என அனைவரிடம் இருந்து மோடியை ஒதுங்கி வாழச் செய்துள்ளது. இரண்டு ஆண்டு காலம் எங்கே இருந்தார் என்று தெரியாத அளவுக்கு, இமயமலைப் பகுதிகளில் சுற்றியிருக்கிறார் மோடி. மீண்டும் வந்து அகமதாபாத் பல்கலைக்கழகத்தில் அரசியல் அறிவியல் பி.ஏ., பட்டம் பெற்றார். அப்போது அகமதாபாத் பேருந்து நிலையம் அருகில் உள்ள உணவு விடுதி ஒன்றில் தங்கி வேலை பார்த்துக்கொண்டே படித்திருக்கிறார்.</p>
<p class="content"><img alt="" align="right" width="250" height="94" src="http://www.vikatan.com/av/2014/05/zwyzju/images/p90b.jpg">இந்தியாவில் எமர்ஜென்சி அமலானபோது, அதற்கு எதிராக ஒரு புத்தகம் எழுதினார். அதுதான் பா.ஜ.க. முகாமுக்குள் அவரைக் கவனிக்க வைத்தது. 1980-ம் ஆண்டு காலகட்டத்தில் அவருக்கு நண்பரானவர் அமித் ஷா. இருவரும் ஒரே காலகட்டத்தில் பா.ஜ.க-வில் ஐக்கியம் ஆனார்கள். தன் நண்பனுக்காக உத்தரப்பிரதேசத்தையே பா.ஜ.க. கோட்டை ஆக்கப் பெரும்பாடுபட்டவர் அமித் ஷா.</p>
<p class="content">அத்வானி, ஜோஷி ஆகிய இருவரும் நடத்திய யாத்திரைகளை வழிநடத்தும் பொறுப்பு மோடிக்கு வழங்கப்பட்டது. அப்போது துடிப்பான இளைஞராக குஜராத்தில் இருந்து டெல்லி தலைமை அலுவலகத்துக்குச் சென்ற மோடி, மீண்டும் குஜராத் வந்தபோது அந்த மாநில முதல்வரானார். இப்போது மீண்டும் டெல்லிக்குச் செல்லும்போது, அவர் இந்தியப் பிரதமர்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">15 மாதங்களில் பிரதமர் ஆவது எப்படி?</div>
<div class="subtitle1">கில்லாடி மோடி</div>
<div class="subtitle2">ப.திருமாவேலன், ஓவியம்: ஹாசிப்கான்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>'இ</strong></span>ந்தியப் பிரதமர் பதவிக்கு முயற்சிக்கலாமே!’ என்று மோடி சிந்தித்த தினத்திலிருந்து, அடுத்த 15-வது மாதத்தில் அவர் இந்தியப் பிரதமர். இது எப்படிச் சாத்தியம்?</p>
<p class="content"><span style="color: #ff0000"><strong>''டெ</strong></span>ல்லிக்கு வரத் தயாராகிறீர்களா?'' - 2012-ம் ஆண்டு டிசம்பர் மாதக் கடைசியில் கேட்கப்பட்ட கேள்வி இது!</p>
<p class="content">''ஊகமான கேள்விக்குப் பதில் தர மாட்டேன்'' - என்று பதில் சொன்னவர் நரேந்திர தாமோதர்தாஸ் மோடி. சபர்மதியில் கிடைத்த தொடர் வெற்றி, யமுனையிலும் தொடக்கப் புள்ளியை வைத்துவிட்டது.</p>
<p class="content">அன்று மோடியை மீண்டும் குஜராத் முதல்வர் ஆக்க, அத்வானி, சுஷ்மா, ராஜ்நாத், நிதின் கட்கரி, அருண்ஜெட்லி என அரை டஜன் தலைவர்கள் வந்து 150-க்கும் மேற்பட்ட தொகுதிகளில் பேசினார்கள். ஆனால் இன்று, மோடியைப் பிரதமர் ஆக்க இவர்கள் யாருமே தேவைப்படவில்லை. தன்னைப் பிரதமர் ஆக்க, தான் மட்டுமே போதும் என்று மோடி நினைத்தார். மக்கள் நினைப்பும் அப்படியே ஆனதுதான், 336 தொகுதிகளை வாரிக் கொடுத்தது. இது, பா.ஜ.க-வுக்குக் கிடைத்த வெற்றி அல்ல; மோடியின் வெற்றி என்பதை அத்வானி அறிவார். அதனால்தான் அமைதியாக இருக்கிறார். ஆர்.எஸ்.எஸ்-ஸும் இதை அறியும். அதனால்தான் பக்குவமாக மோடியைப் பயன்படுத்தப் பார்க்கிறது.</p>
<p style="text-align: center"><img alt="" align="middle" width="440" height="598" src="http://www.vikatan.com/av/2014/05/zwyzju/images/p8c.jpg"></p>
<p class="content">கடந்த ஆண்டு ஆகஸ்ட் மாதம் கொல்கத்தாவில் ஆர்.எஸ்.எஸ். சார்பில் ஒரு கருத்தரங்கம் நடந்தது. வழக்கம் போல் மதத் தீவிர          வாதம் பற்றிய வகுப்புதான் அது. உணவு இடைவேளையில் பத்திரிகையாளர்களுடன் பேசிக்கொண்டிருந்தார் ஆர்.எஸ்.எஸ். தலைவர் மோகன் பாகவத். 'பிரதமர் பதவிக்கு மோடிதான் சரியான ஆள். ஆர்.எஸ்.எஸ்-ஸின் வளர்ப்பு’ என்றவர், '2014-ல் பா.ஜ.க. ஆட்சிக்கு வந்தால், 25 ஆண்டுகள் இந்தியாவை அந்தக் கட்சிதான் ஆளும். ஒருவேளை வராமல்போனால், இன்னொரு 100 ஆண்டுகளுக்கு பா.ஜ.க. ஆட்சி வரவே முடியாது’ என்றாராம். இத்தகைய அரிய வாய்ப்புக்குச் சரியான ஆள் மோடிதான் என்பதைத் தேர்வு செய்ததில் இருந்தே ஆர்.எஸ்.எஸ். அமைப்பின் ஆபரேஷன் ஆரம்பம் ஆகிறது.</p>
<p class="content">இந்தியப் பிரிவினைக்கு வித்திட்ட ஜின்னாவைப் புகழ்ந்து அத்வானி பேசியதில் இருந்தே, ஆர்.எஸ்.எஸ். அவரை ஓரமாக ஒதுக்கி வைத்துவிட்டது. குஜராத்தில், திடீர் பிம்பமாக  மோடி எழுந்து வருவதைப் பார்த்துத் தூக்கிக் கொண்டார்கள். 'எனக்குக் குஜராத்தை முன்னேற்றுவது மட்டுமே குறிக்கோள். என் மனதில் இருப்பது குஜராத்... குஜராத்... குஜராத்!’ என்று 2012 டிசம்பர் வரை சொல்லிக்கொண்டிருந்த மோடிக்கு, பிரதமர் கனவைப் புகட்டியது ஆர்.எஸ்.எஸ்.</p>
<p class="content">'2009-ம் ஆண்டுத் தேர்தலில் தோற்றுப்போன பழைய அத்வானி முகத்தைவிட, புதிய மோடி முகம் எடுபடும்’ என்று பலரும் நினைத்து 'நமோ’ பாடத் தொடங்கினார்கள். ஊகமாக அல்ல, உண்மையாகவே 2013 ஜனவரியிலேயே டெல்லி கிளம்பத் தயாராகிவிட்டார் மோடி.</p>
<p class="content">சோனியாவும் ராகுலும் குஜராத் வந்து மோடிக்கு 'மரண வியாபாரி’ என்ற பட்டம் கொடுத்துச் சீண்டியது, வசதியாகிப்போனது. ''என்னால் குஜராத்தை இவ்வளவு முன்னேற்ற முடிந்தது என்றால், சகோதரி சோனியா, இளவரசர் ராகுலால் ஏன் முடியவில்லை? அவர்கள் நோக்கம் வளர்ச்சி அல்ல, கொள்ளை!'' என்று தொடங்கினார் மோடி.</p>
<p class="content">மூன்றாவது முறை வென்றதும் 'நமோ கோஷத்துக்கு’ அகில இந்தியக் கவனம் கிடைத்தது. 'இதற்கு என்ன காரணம்?’ என்று கேட்கப்பட்டபோது, 'குஜராத்தை மோடி சுபிட்சம் ஆக்கிவிட்டார்’ என்று பரப்பப்பட்டது. இந்தக் குஜராத் சட்டமன்றத் தேர்தல் பிரசாரத்துக்கு வந்த சுஷ்மா சுவராஜ், மோடியைப் பெருமைப்படுத்தும் விதமாக, 'பிரதமர் பதவிக்கே தகுதியானவர் மோடி’ என்று சும்மா பேச்சுக்குப் புகழ்ந்தார்... அதுதான் ஆரம்பம்!</p>
<p style="text-align: center"><img alt="" align="middle" width="600" height="274" src="http://www.vikatan.com/av/2014/05/zwyzju/images/p8b.jpg"></p>
<p class="content">ஆர்.எஸ்.எஸ்-ஸின் கனவுக்கு, சரியான ஆளாக நரேந்திர மோடி கண்ணுக்குத் தெரிந்தார். மேல்மட்டத்து விவாதங்களில் அவரது பெயர் அடிபட ஆரம்பித்தபோது, அத்வானி பதற்றம் ஆனார். ஆனால், தன்னுடைய பிடிவாதங்களில் ஆர்.எஸ்.எஸ். எப்போதும் விட்டுக்கொடுத்தது இல்லை. அந்த அமைப்பு, ராஜ்நாத் சிங்கின் சம்மதத்தை முதலில் வாங்கியது. மெதுவாகக் காய் நகர்த்தினார் ராஜ்நாத். ஆரம்பத்தில் மோடி தயங்கினார்; பின்னர் சம்மதித்தார்; ஆனால் நிபந்தனையுடன். 'என்னைப் பிரதமர் வேட்பாளராக அறிவியுங்கள்’ என்பதே அவரது நிபந்தனை. இந்த வார்த்தையை அத்வானி ஏற்க மாட்டார் என்பதால், 'பிரசாரக் குழுத் தலைவர்’ என்ற ஒரு புதிய பதவியைக் கண்டுபிடித்தார்கள்.</p>
<p class="content">2013 ஜனவரி முதல் மே வரைக்கும் இதை ரகசியமாகவே வைத்திருந்தது ஆர்.எஸ்.எஸ்., ஜூன் மாதம் கோவா பா.ஜ.க. நிர்வாகக் குழுவில் அறிவிக்கத் திட்டமிட்டது. அதைத் தெரிந்துகொண்டு அங்கு அத்வானி வரவில்லை. கோவாவில் மோடி பெயர் அறிவிப்பதற்கு முன்னதாக அத்வானி வீட்டுக்குப் போனவர்கள் சுரேஷ் சோனி, தத்தாத்ரேயா ஹோபலே. இருவரும்</p>
<p class="content">ஆர்.எஸ்.எஸ்-ஸின் முக்கியமான தலைவர்கள். அத்வானி ஏற்றுக்கொண்டுதான் ஆகவேண்டும் என்று கட்டாயப்படுத்தினார்கள். ஆர்.எஸ்.எஸ். தலைவர் மோகன் பாகவத், பொதுச் செயலாளர் பய்யாஜி ஜோஷி ஆகிய இருவரும் போனில் பேசி கட்டாயப்படுத்தினார்கள். 'பிதாமகன் பீஷ்மர், அம்புப் படுக்கையில் படுத்தபடி பாண்டவர்களுக்குப் போதனை செய்கிறார்’ என்று ட்விட்டரில் கண்ணீர்விட்டார் அத்வானி. அவரிடம் இருந்து அந்தஸ்து பறிக்கப்பட்டது!</p>
<p style="text-align: left">அதற்குச் சில நாட்களுக்கு முன், புதிய நிர்வாகிகள் பட்டியலோடு அத்வானியைச் சந்தித்தார் ராஜ்நாத் சிங். கட்சியின் பொதுச் செயலாளர் என்ற இடத்தில் மோடியின் வலது கரமான அமித் ஷா பெயர் அதில் இருந்தது. 'குற்றப்பத்திரிகையில் இடம் பெற்றவரை பொதுச் செயலாளர் ஆக்கக் கூடாது’ என்று சொல்லிப்பார்த்தார் அத்வானி. அதை ராஜ்நாத் சிங் ஏற்கவில்லை. 'மக்கள் நம்பிக்கையைப் பெற்ற மத்தியப்பிரதேச முதல்வர் சிவராஜ் சிங் சௌகானுக்குப் பதவி கொடுங்கள்’ என்றும் அத்வானி சொன்னார். அதையும் ராஜ்நாத் ஏற்கவில்லை. ஸ்மிருதி ராணி, மீனாட்சி லேக்கி... போன்ற மோடிக்கு வேண்டியவர்கள் பெயர்களே அதிகம் இருந்தன.</p>
<p class="content">நிர்வாகிகள் மொத்தமே அவரது ஆட்களாகப் போடப்படுவதை அத்வானி உணர்ந்தார். வெள்ளம் தலைக்கு மேல் ஆகஸ்ட் மாதங்களில் போய்விட்டது. செப்டம்பரில் பிரதமர் வேட்பாளராக மோடி அறிவிக்கப்படுவதைத் தவிர வேறு வழி இல்லை என்ற நிலைமை உருவாக்கப்பட்டது. 'மோடி பெயரைச் சொல்லி தேர்தலைச் சந்தித்தால் எப்படி இருக்கும்?, சொல்லாமல் தேர்தலைச் சந்தித்தால் எத்தனை இடம் பிடிப்போம்?’ என்று பா.ஜ.க-வின் தேர்தல் ஆய்வாளர் ஜி.வி.எல்.நரசிம்மராவ் கணிப்பு நடத்தினார். 'பெயரை அறிவித்தால்தான் பயன் உண்டு!’ என்று அவரும் சொன்னார். பிரதமர் வேட்பாளராக மோடி அறிவிக்கப்பட்டார்.</p>
<p class="content">'ஏக் பாரத்... ஷ்ரேட் பாரத்’ (ஓர் இந்தியா; மாபெரும் இந்தியா), 'காங்கிரஸ் முகத் பாரத் நிர்மான்’ (காங்கிரஸ் இல்லாத இந்தியா) என்ற இரண்டு முழக்கங்களை முன்வைத்தார் மோடி. குஜராத்துக்குள் என்னவெல்லாம் செய்தாரோ, அதையெல்லாம் இந்தியாவுக்குள்ளும் பரப்பினார். தொடர் யாத்திரைகள் தான் அவர் பாணி. கடந்த ஆண்டு ஜூன் மாதம் தொடங்கிய யாத்திரையில் தான் மட்டுமே பங்கேற்றார். மற்றவர்களுக்கு அழைப்புகூட இல்லை.</p>
<p style="text-align: center"><img alt="" align="middle" width="600" height="266" src="http://www.vikatan.com/av/2014/05/zwyzju/images/p8a.jpg"></p>
<p class="content">திரும்பிய பக்கமெல்லாம் மோடி. நேரில், பேரணியில், ஃப்ளெக்ஸில், ஃபேஸ்புக்கில்... அவர் உருவம். 3டி தொழில்நுட்பம் வரை கபளீகரம் செய்தார்கள். ஒரே நேரத்தில் 53 இடங்களில் மோடி பேசுவது மாதிரி செய்தார்கள். குறிப்பிட்ட நிறுவனம், வேறு யாருக்கும் இந்த வசதியை செய்துதர முடியாத அளவுக்கு ஒப்பந்தம் போடப்பட்டது. உத்தரப்பிரதேசம் முழுக்கவே ரதம் போனது. கலை நிகழ்ச்சிகள் நடத்தியது. மாலை வேளையில் மோடி பேச்சை ஒளிப்பரப்பியது. தாமரை சின்னம் போட்ட கப் கேக் தரப்பட்டது. குழந்தைகளுக்கு மோடி முகம் கொண்ட மாஸ்க் வழங்கப்பட்டது.</p>
<p style="text-align: left">வடநாட்டில் பா.ஜ.க. மகளிர் அணியினர் வீடு வீடாகப் போய் வாசலில் உட்கார்ந்து தாமரை மெஹந்தி போட்டார்கள். இதன் உச்சமாக பிளாஸ்டர் ஆஃப் பாரீஸில் சின்னச் சின்ன மோடி சிலைகளை 100 ரூபாய்க்கு விற்றார்கள். அதில் காவி குர்தா, வெள்ளை ஓவர் கோர்ட் போட்டிருந்தார் மோடி. ஆனால், தினமும் அவர் ஒவ்வொரு மேடையிலும் ஒவ்வொரு விதமான உடையில் தோன்றினார். எம்.ஜி.ஆருக்கு அடுத்து விதவிதமான ஸோலோ ஸ்டில் மோடிக்குத்தான் இருக்கிறது என்று சொல்லும் அளவுக்குப் படம் காட்டினார்.</p>
<p class="content">காங்கிரஸுக்கு அம்பானி என்றால், மோடிக்கு அதானி. ஹெலிகாப்டரில், இந்தியாவின் எட்டுத்திக்கும் வலம் வந்தார். லட்சக்கணக்கான கிலோமீட்டர்கள், நூற்றுக்கணக்கான கூட்டங்கள், கோடிக்கணக்கான மக்கள் சந்திப்பு என்று கடந்த ஜனவரி முதல் மே வரைக்குமான ஐந்து மாத காலம் அசராமல் அலைந்தார். இப்போது, அறுவடையும் செய்துவிட்டார் மோடி!</p>
<p class="content">''நேரு குடும்பத்தவருக்கு, குஜராத்திகளைக் கண்டாலே பிடிக்காது. படேல், மொரார்ஜி தேசாயை மோசமாக நடத்தினார்கள். இப்போது என்னைக் குறிவைத்துள்ளார்கள்'' என்று சொன்ன குஜராத்தி மோடி, காங்கிரஸைப் பழிவாங்கிவிட்டார். அவரது லட்சியம் நிறைவேறிவிட்டது.</p>
<p class="content">''300 எம்.பி-க்களைத் தாருங்கள். இந்தியாவை 60 மாதங்களில் மாற்றிக் காட்டுகிறேன்'' என்றும் மோடி சொன்னார். அவரைப் பிரதமர் வேட்பாளராகக் கொண்டுவந்த ஆர்.எஸ்.எஸ்., வெவ்வேறு அஜெண்டாவுடன் நிற்கிறது. ராமர் கோயில், காஷ்மீர் தனி அந்தஸ்து ரத்து, பொது சிவில் சட்டம் என்ற மூன்றும் அவர்களுக்குப் பிரதானம். ஆனால், பிரதமர் மோடிக்கு எது முக்கியம்?</p>
<p class="content">நாம் பார்க்கப்போகும் இந்திய அரசியல்... இனி இதுதான்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஏழைத் தமிழன் என்றால் கிள்ளுக்கீரையா?</div>
<div class="subtitle1">அரசு மருத்துவமனைகளின் அவலம்</div>
<div class="subtitle2">டி.அருள் எழிலன், ஓவியம்: ஹாசிப்கான்</div>
<div class="subtitle3">படங்கள்: தி.விஜய்,சொ.பாலசுப்ரமணியன், பா.காளிமுத்து, பா.கார்த்திக் </div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>பி</strong></span>ரதான கட்டுரைக்குச் செல்வதற்கு முன் ஒரு சின்ன தகவல்...</p>
<p class="content">இந்தியாவிலேயே 'மெடிக்கல் டூரிஸ’த்தில் சென்னைக்குப் பிரதான இடம். தமிழகத் தலைநகர் சென்னையில் உள்ள சூப்பர் ஸ்பெஷாலிட்டி தனியார் மருத்துவமனைகளில் சிகிச்சைக்கு வரும் 10 பேரில் இருவர் வெளிநாட்டினர். காரணம்... தரமான மற்றும் விலை மலிவான மருத்துவ சிகிச்சைகள். 'நிர்க்கதியான நிலையில் சென்னை வந்தோம். ஆனால், எங்கள் சொந்தத்தை மீட்டுவிட்டோம்!’ என்று வெளிநாட்டினர் கண்ணீர் மல்கப் பேட்டியளிப்பது இங்கு அனுதின வாடிக்கை!</p>
<p class="content"><img alt="" align="right" width="250" height="117" src="http://www.vikatan.com/av/2014/05/zwyzju/images/p46f.jpg">இப்போது பிரதான கட்டுரைக்குச் செல்வோம்.</p>
<p class="content">தமிழ்நாட்டில் இருக்கும் அரசு மருத்துவமனைகளை மட்டுமே நம்பியிருக்கும் ஏழைத் தமிழர்களின் நிலையோ கவலைக்கிடம். நோயுடன் மருத்துவமனைக்குச் சென்றால், மன உளைச்சல் அதிகரிப்பதே பக்கவிளைவாக இருக்கிறது. இதற்கு தமிழகம் தழுவிய அளவில் மிகச் சில உதாரணங்கள் இங்கே...</p>
<p class="content"><span style="color: #ff0000"><strong>உயிர்வதைக் கூடங்களா அரசு மருத்துவமனைகள்?</strong></span></p>
<p class="content">ஸ்ரீவில்லிப்புத்தூர் அரசு மருத்துவமனையில், தன் மனைவி மேரி பவுலினாவை பிரசவத்துக்காக அனுமதித்துப் பறிகொடுத்தவர் ராஜா. ''என் மனைவியைப் பிரசவத்துக்காக அங்கே சேர்த்தேன். பிரசவ வலி வந்தப்போ, 'டாக்டர் இல்லை’னு சொன்னாங்க. போன்ல டாக்டர்கிட்ட விவரம் கேட்டுட்டு, சில ஊசி போட்டாங்க. திடீர்னு பதறியடிச்சு ஓடி வந்த நர்ஸ், 'நீங்க போய் டாக்டரைக் கூட்டிட்டு வாங்க’னு சொன்னாங்க. டியூட்டி நேரத்துல அரசு மருத்துவமனையில் இல்லாம, அவரோட சொந்த க்ளினிக்ல இருந்தார் டாக்டர். நான் போய் அவரை ஆட்டோல கூட்டிட்டு வந்தப்போ, என் மனைவி இறந்திருந்தாங்க. என்ன நடந்துச்சுனு இப்போ வரை எனக்குத் தெரியலை. மனைவி இல்லாம நான் தவிக்க, அந்த டாக்டர் கொஞ்ச நாள் சஸ்பெண்ட்ல இருந்தார். அப்புறம் திரும்பவும் வேலைக்கு வந்துட்டார்!'' - ஜீவனே இல்லாமல் பேசுகிறார் ராஜா.</p>
<p class="content">கன்னியாக்குமரி மாவட்டத்தின் கடைக்கோடி குட்டிக் கிராமம் செம்பொன்கரை. சில்லறை தேங்காய் வியாபாரி கணேசன், தன் இரண்டு பிள்ளைகளோடு வீட்டிலேயே முடங்கிக்கிடக்கிறார். கர்ப்பத்தடை சிகிச்சைக்காக மருத்துவமனை சென்ற, தன் 33 வயது மனைவி ருக்மணி இறந்ததை இன்னமும் அவரால் நம்ப முடியவில்லை.</p>
<p style="text-align: center"><img alt="" align="middle" width="600" height="497" src="http://www.vikatan.com/av/2014/05/zwyzju/images/p46g.jpg"></p>
<p class="content">''கருத்தடை ஆபரேஷனுக்காக கன்னியாக்குமரி மாவட்டம் ஆசாரிப் பள்ளம் மருத்துவக் கல்லூரி மருத்துவமனையில் ருக்மணியை சிகிச்சைக் காகச் சேர்த்தேன். ஆபரேஷன் தியேட்டருக்குள் கொண்டுபோனாங்க ரொம்ப நேரம் ஒரு தகவலும் இல்லை. போய்ப் பார்த்தா, நினைவில்லாம உடம்பு எல்லாம் கருத்துப்போய் கிடந்தா. 'என்ன நடந்துச்சு?’னு கேட்டா விளக்கம் சொல்லாம, மதுரைக்குக் கொண்டுபோகச் சொன்னாங்க. மதுரையில் 160 நாள் வெச்சிருந்தோம். எந்த முன்னேற்றமும் இல்லை. வேலூர் சி.எம்.சி-ல காமிச்சும் பயன் இல்லை. கடைசி வரை நினைவு திரும்பாமலேயே ருக்மணி இறந்துட்டா.</p>
<p class="content"><img alt="" align="right" width="130" height="209" src="http://www.vikatan.com/av/2014/05/zwyzju/images/p46c.jpg">ஆசாரிப்பள்ளம் மருத்துவமனையில் கருத்தடை ஆபரேஷன் நடந்தப்போ, ஆக்சிஜனுக்குப் பதிலா மூளையைச் செயலிழக்கவைக்கும் நைட்ரஸ் ஆக்ஸைட் வாயுவை, தவறுதலா என் மனைவிக்குக் கொடுத்திருக் காங்க. இது ரொம்ப நாள் கழிச்சுதான் எனக்குத் தெரிஞ்சது!''-விரக்தித் ததும்புகிறது கணேசனின் குரலில். இந்தப் பிரச்னை தொடர்பாக யார் மீதும் நடவடிக்கை இல்லை.</p>
<p class="content"><span style="color: #ff0000"><strong>செ</strong></span>ன்னை ராஜீவ்காந்தி பொது மருத்துவமனையில் நினைவின்றி அசைவற்றுக்கிடக்கும் 31 வயதுடைய தன் மனைவி சீதாலட்சுமியைவிட்டு நகர முடியவில்லை சுப்பிரமணியனால். என்ன நடந்தது சீதாலட்சுமிக்கு?</p>
<p class="content">''கழுத்துல தைராய்டு மாதிரி ஒரு நீர்க்கட்டி இருந்துச்சு. அதை ஆபரேஷன் பண்ணி நீக்குறதுக்காக, குழித்துறை அரசு மருத்துவமனைக்குப் போனேன். ஆபரேஷன் தியேட்டருக்குள் போகிற வரை பேசிச் சிரிச்சிட்டு இருந்த என் மனைவியை, அப்புறம் நான் அலங்கோலமாத்தான் பார்த்தேன். ஆபரேஷன்ல 'மூளை நரம்பு அறுந்து மூளை செயலிழந்து போயிருச்சு’னு சொன்னாங்க. பல மாசமா ஒவ்வொரு ஆஸ்பத்திரியா ஏறி இறங்கிட்டு இருக்கேன். எந்த முன்னேற்றமும் இல்லை. என் இரண்டு குழந்தைகளையும் கவனிக்க ஆள் இல்லாம ஊர்ல தெரிஞ்சவங்க, நண்பர்கள் வீட்டுல வெச்சுப் பார்த்துட்டு வர்றேன். இவ்ளோ நடந்திருக்கு... ஆனா, 'தப்பு நடந்தது உண்மைதான். அதுக்குக் காரணமானவங்க இவங்கதான்’னு இதுவரை ஒரு சின்ன விளக்கம்கூட வரலை. முதல்வர் கொடுத்த நிவாரண நிதியை வெச்சு ஏதோ சமாளிச்சுட்டு இருக்கேன்!'' என்று வெடித்து அழுகிறார் சுப்பிரமணியன்.</p>
<p class="content">இப்படி இன்னும் பலப் பல உதாரணங்கள்... ஆனால், அவையல்ல இந்தக் கட்டுரையின் நோக்கம். ஒரு ரூபாய்க்கு இட்லி விற்கும் 'அம்மா உணவக’ங்களே சுத்தம் சுகாதாரத்துடன், வாடிக்கையாளர் மனம் கோணாமல் நடக்கும்போது, உயிர்காக்கவேண்டிய அரசு மருத்துவமனைகளில் பெரும்பாலானவற்றின் நிலை ஏன் தரம் தாழ்ந்தே இருக்கிறது!? அடிப்படை வசதிக் குறைபாடுகள், மருத்துவர்களின் அலட்சியம், தவறான சிகிச்சை... என எல்லாவிதத்திலும் நோயாளிகள் பாதிக்கப்படுவது ஏன்?</p>
<p style="text-align: center"><img alt="" align="middle" width="555" height="334" src="http://www.vikatan.com/av/2014/05/zwyzju/images/p46d.jpg"></p>
<p class="content"><span style="color: #ff0000"><strong>என்னதான் பிரச்னை?</strong></span></p>
<p class="content">அரசு மருத்துவமனைகள் செயல்பாடு தொடர்பாக, தகவல் அறியும் உரிமைச் சட்டத்தின் கீழ் பல்வேறு தகவல்களைப் பெற்று அதன் அடிப்படை யில் மதுரை உயர் நீதிமன்றத்தில் வழக்குத் தொடர்ந்திருக்கும் ஆனந்த் குமார் அடுக்கும் புள்ளிவிவரங்கள் அதிர்ச்சியளிக்கின்றன.</p>
<p class="content">''தமிழகம் முழுக்க சராசரியாக தினமும் 2.5 லட்சம் மக்கள் அரசு மருத்துவமனைகளுக்கு வருகிறார்கள். மருத்துவ மனைகளில் உயிர்காக்கும் கருவிகளும் உபகரணங்களும் மிகவும் அவசியம். ஆனால், குறைமாத சிசுக்களைப் பாதுகாக்கும் இன்குபேட்டர்களே பற்றாக்குறையில் இருக்கின்றன. முறை வைத்து சிசுக்களை இன்குபேட்டரில் பாதுகாக்கும் நிலைதான் உள்ளது. 2.5 லட்சம் லிட்டர் தண்ணீர் தேவைப்படும் தலைமை மருத்துவமனைகளுக்கு வெறும் 50 ஆயிரம் லிட்டர் தண்ணீர் மட்டுமே வழங்கப்படுகிறது. அந்தத் தண்ணீரைக் கொண்டு கழிப்பிடம் முதல் பிரசவ அறை வரை எப்படிப் பராமரிக்க முடியும்? அதுதான் சுகாதாரக் கேட்டை உருவாக்குகிறது. ஒரு மருத்துவர் செய்யும் தவற்றை விசாரிக்க, மருத்துவர்களைக் கொண்டே குழுவை அமைப்பதால் பாதிக்கப்பட்ட மக்களுக்குப் பெரும்பாலும் நீதி கிடைப்பது இல்லை!'' என்கிறார் ஆனந்த் குமார்.</p>
<p class="content"><span style="color: #ff0000"><strong><img alt="" align="left" width="130" height="180" src="http://www.vikatan.com/av/2014/05/zwyzju/images/p46a.jpg">தவறுகளுக்குத் தண்டனை உண்டா?</strong></span></p>
<p class="content">மருத்துவமனை மற்றும் மருத்துவர்களை மையமாக வைத்து, கடந்த சில வருடங்களில் பரபரப்பு செய்திகளாகக் கவனம் ஈர்த்த சில சம்பவங்களின் தற்போதைய நிலை என்ன?</p>
<p class="content">2007-ல் மணப்பாறையில் 'மதி சர்ஜிக்கல் அண்ட் மகப்பேறு மருத்துவமனை’ நடத்திவந்த மருத்துவர் தம்பதி முருகேசன்-காந்திமதி, 15 வயதுடைய தங்களின் மகன் திலீபன்ராஜைக் கொண்டு ஒரு பெண்ணுக்கு சிசேரியன் ஆபரேஷன் செய்து, அதை வீடியோவாகவும் பதிவுசெய்த சம்பவம் நினைவிருக்கிறதா? அப்போதைய பரபரப்பில் அந்த மருத்துவமனைக்கு சீல் வைக்கப்பட்டு மருத்துவர் தம்பதியையும் கைதுசெய்யப்பட்டனர். அந்த வழக்கு, இன்னும் விசாரணையில் இருக்கிறது.</p>
<p class="content">ஜாமீனில் வெளிவந்த அந்த மருத்துவத் தம்பதி, அதே மணப்பாறையில் 'ஜி.கே.எம். நவீன அறுவைசிகிச்சை மருத்துவமனை’ என்ற பெயரில் இன்னொரு மருத்துவமனை தொடங்கி வெற்றிகரமாக நடத்திவருகிறார்கள். அந்த மருத்துவமனையைத் திறந்துவைத்தவர், அப்போதைய போக்குவரத்துத் துறை அமைச்சர் கே.என்.நேரு. தமிழகச் சுகாதாரத் துறை இணை இயக்குநரும் அந்த விழாவில் கலந்துகொண்டார். முந்தைய வீடியோ பதிவு சம்பவத்தில், இந்த மருத்துவத் தம்பதி கைதாவதற்கு அதே சுகாதாரத் துறையின் புகார்தான் காரணம்.</p>
<p class="content">சில மாதங்களுக்கு முன் சென்னை திருவல்லிக்கேணி கஸ்தூரிபாய் மகப்பேறு மருத்துவமனையில், இறந்த குழந்தையின் சடலத்தை எலிகள் கடித்துக் குதறிய சம்பவம் தமிழ்நாடு எங்கும் அதிர்ச்சியை விதைத்தது. சம்பவத்தின் தீவிரம் முதல்வர் ஜெயலலிதாவின் கவனத்தை ஈர்க்க, எலிகளைப் பிடிக்க உத்தரவிட்டு, சில நாள்களுக்கு எலிகள், பாம்புகள் எல்லாம் பிடிக்கப்பட்டன. ஆனால், அந்த மருத்துவமனையில் இன்னும் எலிகள் முழுவதுமாக ஒழிக்கப்படவில்லை. ஆனால், பார்வையாளர்களுக்கான கெடுபிடிகள்தான் அதிகரிக்கப்பட்டிருக்கின்றன!</p>
<p style="text-align: left"><span style="color: #ff0000"><strong>செ</strong></span>ன்னை வில்லிவாக்கத்துக்கு மருத்துவத் துறை சூட்டியிருக்கும் பெயர் 'கிட்னிவாக்கம்’. யாருக்காவது கிட்னி தேவைப்பட்டால், வில்லிவாக்கத்துக்குச் சென்று ஆள் பிடிப்பார்கள். இது அரசுக்கும் தெரியும். 2004-ம் ஆண்டு சுனாமி, சென்னை மீனவர்களின் வாழ்க்கையைக் குலைத்துப்போட, வறுமையைச் சமாளிக்க மீனவப் பெண்கள் பலர் தங்கள் கிட்னிகளை விற்றார்கள். ஆனால், அதிலும் மோசடி செய்த புரோக்கர்கள், கிட்னிகளைக் கவர்ந்துகொண்டு பணம் தராமல் ஏமாற்றினார்கள்.</p>
<p class="content">அப்போதைய கமிஷனர், ''29 மீனவப் பெண்களிடம் கிட்னி திருட்டு நடந்துள்ளது. சென்னையில் ஐந்து மருத்துவமனைகளும், மதுரையில் மூன்று மருத்துவமனைகளும் இதில் ஈடுபட்டுள்ளன என்று எங்கள் விசாரணையில் தெரியவந்துள்ளது'' என்றார். சென்னை திருவொற்றியூர் சுனாமி நகர் கிட்னி திருட்டையொட்டி 13 மருத்துவமனைகள் விசாரணை வளையத்தினுள் கொண்டுவரப்பட்டு, அவற்றின் அங்கீகாரங்கள் ரத்து செய்யப்பட்டன. அரசியல் செல்வாக்கைப் பயன்படுத்தி அனைவரும் தப்பினர்.</p>
<p style="text-align: center"><img alt="" align="middle" width="555" height="341" src="http://www.vikatan.com/av/2014/05/zwyzju/images/p46e.jpg"></p>
<p class="content">இப்போது கிட்னி திருடர்கள் சென்னை கடற்கரையில் இருந்து தங்களின் முகாமை நாமக்கல், தருமபுரி, கிருஷ்ணகிரிக்கு மாற்றியிருக்கிறார்கள். நோயாளிகளிடம் இருந்து ஐந்து லட்சம் வரை பணம் பெறும் இந்த புரோக்கர்கள், ஏழைகளுக்கு சில ஆயிரம் ரூபாய்களைக் கொடுத்து கிட்னியை எடுத்துக்கொள்கிறார்கள். கிட்னி ஒன்றுக்கு 50 ஆயிரம் ரூபாய் வரை கமிஷன் பெறும் புரோக்கர் மற்றும் மருத்துவர்களை, தருமபுரியில் கைதுசெய்தார்கள் காவல் துறையினர். ஆனால், இந்த புரோக்கர்கள் எல்லாம் தூண்டிலில் வைக்கப்பட்ட இரைகள்தான். சின்னச் சின்ன மீன்களைப் பிடித்துவிட, கிட்னிகளைத் தின்று வாழும் மருத்துவத்</p>
<p class="content">திமிங்கிலங்கள் சுதந்திரமாக இன்னும் வலம் வருகின்றன.</p>
<p class="content"><span style="color: #ff0000"><strong>செவிலியர்களின் சேவையைக் குறை சொல்லாதீர்கள்!</strong></span></p>
<p class="content">அரசு மருத்துவமனைகள் தரப்பில், விளக்கமாக யாரும் பதில் சொல்ல முன்வரவில்லை. இந்த நிலையில், மருத்துவமனை செவிலியர்கள் எதிர்கொள்ளும் சிரமங்கள் பற்றி பேசினார் செவிலியர் ரவி.</p>
<p class="content">''நிதி பற்றாக்குறை, ஆள் பற்றாக்குறை, தினமும் அதிகரிக்கும் நோயாளிகள்... என பல சங்கடங்களையும் தாண்டி அரசு மருத்துவ மனைகள் பெரும்பாலானவர்களுக்குச் சேவை செய்ய முடிகிறது என்றால், பிரதிபலன் எதிர்பாராமல் பணியாற்றும் செவிலியர்களே மிக முக்கியமான காரணம். ஒவ்வொரு நர்ஸும் 10 நர்ஸ்கள் பார்க்கவேண்டிய வேலைகளைப் பார்க்கிறார்கள். ஒரே ஒரு நர்ஸை மட்டுமே கொண்டு ஆயிரக்கணக்கான ஆரம்ப சுகாதார நிலையங்கள் இயங்குகின்றன. தொடர்ச்சியாக 18 நாள்கள் விடுமுறையே இல்லாமல் இரவு- பகலாக வேலை செய்த நர்ஸ்களும் உண்டு.</p>
<p style="text-align: center"><img alt="" align="middle" width="600" height="426" src="http://www.vikatan.com/av/2014/05/zwyzju/images/p46.jpg"></p>
<p class="content">ஆரம்ப சுகாதார நிலையத்துக்கு என நியமிக்கப் பட்ட மருத்துவர்கள் தங்கள் வேலைகளை ஒழுங்காகச் செய்தால், எதற்காக இந்த நர்ஸ்கள் பிரசவம் பார்க்க வேண்டும்? நர்ஸ்களுக்கு சுமார் 7,700 ரூபாய்தான் ஊதியம். அதுவும் மூன்று அல்லது ஆறு மாதங்களுக்கு ஒருமுறைதான் வழங்கப்படும். சரி, அதைக்கூட சமாளித்துக்கொள்ளலாம் என்றால், பாலியல் தொல்லைகள் பெரும் கொடுமை. நர்ஸ்கள் தங்கள் மீதான பாலியல் சீண்டல்களுக்கு எதிராக முனகினால்கூட, அவர்களைக் கண்காணாத ஊர்களுக்கு இடமாற்றம் செய்துவிடுகிறார்கள். ஆக, ஊழியர் களைக் குறை சொல்லாமல் அடிப்படைப் பிரச்னைகளைச் சரி செய்தாலே, அரசு மருத்துவ மனைகளின் சேவைத் தரம் பன்மடங்கு பெருகும்!'' என்கிறார் ரவி.</p>
<p class="content"><img alt="" align="right" width="250" height="108" src="http://www.vikatan.com/av/2014/05/zwyzju/images/p46b.jpg">சுகாதாரம் இல்லாத குடிநீர், தரம் இல்லாத ரேஷன் அரிசி, மின்வெட்டுப் புழுக்கம், அடிப்படை சுகாதாரம் இல்லாத குடிசைப் பகுதிகள், அனைவருக்கும் கழிப்பறை வசதியை ஏற்படுத்திக் கொடுக்காதது... என அடிப்படையான வசதிகளை நிறைவேற்றிக் கொடுக்காத அரசாங்கம், அந்த எளிய மக்களின் மருத்துவ வசதியையும் இந்த அளவுக்கு அலட்சியத்தோடு எதிர்கொள்வது என்ன நியாயம்?</p>
<hr>
<p class="content"><span style="color: #ff0000"><u><strong>''நிவர்த்திசெய்து வருகிறோம்!''</strong></u></span></p>
<p style="text-align: right"><span style="color: #ff9900">சுகாதாரத் துறை செயலாளர் ஜெ.ராதாகிருஷ்ணன்.</span></p>
<p class="content"><span style="color: #ff0000">ஒ</span>ட்டுமொத்த மருத்துவத் துறையில் நிலவும் குறைபாடுகள்  தொடர்பாக, மக்கள் நலவாழ்வு மற்றும் குடும்ப நலத் துறைச் செயலாளர் டாக்டர் ஜெ.ராதாகிருஷ்ணனை தலைமைச் செயலகத்தில் சந்தித்தேன்.</p>
<p class="content">''பிறக்கும்போது இறந்துபோகும் குழந்தைகளின் எண்ணிக்கை மற்றும் பிரசவத்தின்போது இறந்துபோகும் கர்ப்பிணிப் பெண்களின் எண்ணிக்கை குறைந்து, இந்தியாவிலேயே முன்னேறிய மாநிலமாக தமிழகம் உள்ளது. 2011-ம் ஆண்டு பதிவின்படி 1,000 குழந்தைகள் பிறந்தால், அதில் 22 குழந்தைகள் மட்டுமே தமிழகத்தில் மரணிக்கின்றன. இந்த அளவு இறப்பு விகிதம் குறைவாக உள்ள மாநிலங்களில் தமிழகத்துக்கு இரண்டாவது இடம். வியக்கத்தக்க நடவடிக்கைகள் மூலம் இறப்பு விகிதத்தைக் குறைத்து முதல் இடம் நோக்கி முன்னேறிக்கொண்டிருக்கிறோம்.</p>
<p class="content">2011-12ம் ஆண்டுகளில் தாய் இறப்பு நிகழ்வுகள் 767-ஆகப் பதிவாகியிருக்கின்றன. இதுவும் குறைவுதான். ஆனால், இது குறைவு என்று திருப்தியடையாமல் இந்த இரண்டு இறப்புகளுமே இல்லாத மாநிலமாக தமிழகத்தை உயர்த்துவதுதான் எங்களுடைய பணி. லட்சக்கணக்கானோர் புற நோயாளிகளாக வந்து செல்லும் அரசு மருத்துவமனைகளில், ஆங்காங்கு இதுபோல நடக்கும் நிகழ்வுகளில் ஆக்கபூர்வமான நடவடிக்கைகள் எடுத்து வருகிறோம்.  </p>
<p class="content">மருத்துவத் துறையில்  சுகவீனம் ஆனவர் இறந்துபோவதை எந்த மருத்துவரும் விரும்ப மாட்டார். ஒரு நோயாளி இறந்துபோனால் அது மருத்துவருக்கு மன வேதனையை அளிக்குமே தவிர, மகிழ்ச்சியை அளிக்காது. ஒரு சிலர் தவறு செய்திருந்தால், விசாரித்து அவர்கள் மீது நடவடிக்கை எடுக்கப்படும். இதுபோக, மருத்துவமனை கட்டமைப்புகள் தொடர்பாக அதாவது பணியாளர்கள், உபகரணங்கள், கட்டடங்கள், படுக்கை வசதிகள்... என 50 விதமான தேவைகளைப் பட்டியல் எடுத்து அதை விரைந்து நிவர்த்திசெய்து வருகிறோம்.''</p>
<p class="content"><span style="color: #ff0000"><u><strong>''தமிழகத்தில் தரமான சிகிச்சை நிச்சயம்!''</strong></u></span></p>
<p class="content"><span style="color: #ff0000">ம</span>ருத்துவத் துறையில் நிலவும் குறைபாடுகள், பிரசவ மரணங்கள், செவிலியர்கள் மீதான பாலியல் தொல்லைகள் பற்றி பொது சுகாதாரத் துறை மற்றும் நோய்த் தடுப்புத் துறை இயக்குநர் குழந்தைசாமியிடம் கேட்டேன்.</p>
<p class="content">''வட இந்திய மாநிலங்களை ஒப்பிடும்போது, தரமான சிகிச்சை கிடைக்கும் மாநிலம் தமிழ்நாடுதான். இது தொடர்பாக தமிழக சட்டமன்றத்தில் பேசிய முதல்வர் சில புள்ளிவிவரங்களைக் குறிப்பிட்டு, 'குழந்தை இறப்பு விகிதமும் கர்ப்பிணிப் பெண்களின் இறப்பு விகிதமும் குறைந்திருக்கிறது’ என்றார். அதோடு, மேம்படுத்தப்பட்ட ஆரம்ப சுகாதார நிலையங்கள் 30 படுக்கைகளுடன்  ஐந்து மருத்துவர்களோடு 24 மணி நேரமும் இயங்குகின்றன. கூடுதல் ஆரம்ப சுகாதார நிலையங்களில் இரண்டு மருத்துவர்கள் காலை 9 மணி முதல் மாலை 4 மணி வரை பணியில் இருப்பார்கள். மீதி நேரங்களில் செவிலியர்கள் பணியில் இருப்பார்கள். பணி நேரத்தில் அவர்கள் இல்லை என்றால், 104 என்ற எண்ணுக்குத் தொடர்புகொண்டால், உடனடியாக நடவடிக்கை எடுக்கப்படும். தகவல், மருத்துவ ஆலோசனை, புகார்கள்... என எல்லாவற்றுக்கும் உடனே இந்த எண்ணுக்குத் தொடர்புகொள்ளலாம்.</p>
<p class="content">செவிலியர் பணியிடங்கள் நிரப்புவது தொடர்பாக சில வழக்குகள் நீதிமன்றத்தில் இருக்கும் நிலையில், விரைவில் காலிப் பணியிடங்களுக்கு செவிலியர்கள் நியமிக்கப்படுவார்கள். ஊதியம் தொடர்பாக சில இடங்களில் உள்ள பிரச்னைகள் விரைவில் தீர்க்கப்படும். பாலியல் புகார்களில், குற்றச்சாட்டுக்கு உள்ளானவர்கள் மீது நாங்கள் கருணை காட்டுவதே இல்லை. உச்ச நீதிமன்ற வழிகாட்டுதல்படி இதற்கான குழுக்கள் அமைக்கப்பட்டு, மிகக் கடுமையான நடவடிக்கைகளை மேற்கொண்டிருக்கிறோம்'' என்றார் குழந்தைசாமி.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கானகத் திருவிழா!</div>
<div class="subtitle1">மா.அ.மோகன் பிரபாகரன், படங்கள்: ரா.சதானந்த்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ச</strong></span>த்தியமங்கலம் காட்டுக்குள் அரங்கேறிய அதுவும் ஒரு 'சம்மர் கேம்ப்’தான். ஆனால், நிச்சயம் தமிழகத்தின் வேறு எந்த கோடை முகாம்களைவிடவும் பிரத்யேகமானது; விசேஷமானது!</p>
<p class="content">சத்தியமங்கலம் வனப்பகுதி, மைசூர் செல்லும் பாதையில் நான்கு கிலோமீட்டர் நடந்து சென்றால், பழைய ஆசனூர் வரும். அங்குள்ள 'சுடர் உண்டு உறைவிடப் பள்ளி’யில் நடந்த முகாமில் கலந்துகொண்ட குழந்தைகள் அனைவரும் மலைவாழ் பழங்குடிக் குழந்தைகள். இவர்கள் 10 மாத பள்ளி வகுப்பறைக் களைப்பைப் போக்கிக்கொள்ள, அந்த முகாம் ஏற்பாடு செய்யப்படவில்லை. அவர்கள் அத்தனை பேரும் சிறப்புப் பள்ளிக் குழந்தைகள்.</p>
<p class="content">அதென்ன சிறப்புப் பள்ளி? 'சுடர்’ தொண்டு நிறுவனத்தைச் சேர்ந்த நடராஜ் விளக்குகிறார்.</p>
<p class="content">''சத்தியமங்கலம் வனப்பகுதியின் மொத்தப் பரப்பளவு ஒரு லட்சத்து 40 ஆயிரம் ஹெக்டர். இதில் உள்ள பெரும்பாலான மலைக் கிராமங்களுக்கு அடிப்படை வசதிகள்கூட கிடையாது. ஒரு கிராமத்தில் இருந்து இன்னொரு கிராமத்துக்கு, அடர்ந்த காடு வழியே நடந்துதான் செல்ல வேண்டும். அந்தப் பாதையில் யானைகள் மற்றும் புலிகள் நடமாட்டம் அதிகம். எனவே விலங்குகளுக்குப் பயந்து, குழந்தைகள் பள்ளிக்கு வருவதே இல்லை. இந்தக் கிராம மக்களுக்கும் போதிய கல்வியறிவு இல்லாததால், அவர்கள் தங்கள் குழந்தைகளை பள்ளிக்கு அனுப்புவதும் இல்லை.</p>
<p style="text-align: center"><img alt="" align="middle" width="600" height="537" src="http://www.vikatan.com/av/2014/05/zwyzju/images/p22b.jpg"></p>
<p class="content">பல குழந்தைகள், சிறு வயது முதலே பள்ளிக்குப் போகாமல் விவசாயக் கூலி வேலைகளுக்கும், காட்டு வேலைகளுக்கும் செல்கிறார்கள். தப்பித்தவறி பள்ளிக்கு வரும் சில குழந்தைகளும் பள்ளி சூழல் புரியாமல் படிப்பையே நிறுத்திவிடுகிறார்கள். இன்னொரு பக்கம் காட்டுக்குள் பள்ளிகள் இருப்பதால் ஆசிரியர்களும் ஆர்வமாக வருவது இல்லை. அப்படிப்பட்ட</p>
<p class="content">15 வனப்பகுதிக் கிராமங்களில், மத்திய அரசின் தேசிய குழந்தைத் தொழிலாளர் கல்வித் திட்டத்தின் கீழ் நாங்கள் சிறப்புப் பள்ளிகளை நடத்தி வருகிறோம். இதில் இரண்டு பள்ளிகள், ஷிஷிகி திட்டத்தின் கீழ் ஆரம்பிக்கப்பட்ட உண்டு உறைவிடப் பள்ளிகள். இந்தப் பள்ளிகளில் கல்வி போதிப்பதைவிடவும், பள்ளிக்கு, குழந்தைகள் தொடர்ந்து வருவதற்கான சூழலை உருவாக்கித் தருகிறோம். இந்த 15 பள்ளிகளிலும் 450-க்கும் மேற்பட்ட குழந்தைகள் படிக்கின்றனர். இரண்டு வருடங்கள் எங்களிடம் பயின்ற பிறகு, அவர்களுக்குப் பள்ளிச் சூழல் புரியும்போது, அவர்கள் விரும்பும் பள்ளியில் அவர்களைச் சேர்த்துவிடுகிறோம். கல்வி மீது இவர்களுக்கு ஆர்வம் அதிகரிக்கவைப்பதே இந்த முகாமின் நோக்கம்!'' என்று அறிமுகம் கொடுத்தார்.</p>
<p class="content">இந்த முகாமில் குழந்தைகளுக்கு ஆட்டக்கலை, சிலம்பாட்டம். ஒயிலாட்டம், வில்-அம்பு எறிதல், கதை சொல்லல் ஆகியவற்றுடன் நடனம், பாடல், நூல் வாசிப்பு, கானக உலா, புகைப்படம் எடுத்தல், ஓவியம், விளையாட்டு மற்றும் ஓரிகாமி போன்ற கலைகளும் பயிற்றுவிக்கப்பட்டன.</p>
<p style="text-align: center"><img alt="" align="middle" width="555" height="336" src="http://www.vikatan.com/av/2014/05/zwyzju/images/p22a.jpg"></p>
<p class="content">முகாமில் குன்றி, கத்தரிமலை, தாமரைக்கரை, ஒண்ணகரை, பங்களா தொட்டி, சோளகர் தொட்டி, விளாங்கோம்பை... என 10-க்கும் மேற்பட்ட ஊரில் இருந்து 45 குழந்தைகள் அழைத்துவரப்பட்டிருந்தனர். ஆண்ட்ராய்டு மொபைல், ஃபேஸ்புக் என நகரத்துக் குழந்தைகள் டெக்னாலஜியில் பின்னியெடுக்க, இந்தப் பழங்குடி குழந்தைகளில் பலர் பேருந்தைக்கூடப் பார்த்தது இல்லை.</p>
<p class="content">முகாமில் கலந்துகொண்ட சந்தோஷ் என்கிற சிறுவனின் கண்களில் அத்தனை சந்தோஷம்.</p>
<p class="content">'அண்ணா... நான் இதுவரைக்கும் பள்ளிக்கூடம் போனதே இல்லை. விவசாயக் கூலி வேலைக்கும், விறகு பொறுக்கவும் போய்ட்டு இருந்தேன். வேலை இல்லாதப்ப தம்பி, தங்கச்சியைப் பார்த்துப்பேன். எங்க வீட்டுல டி.வி-கூட கிடையாது. இந்த ஸ்கூலுக்கு வந்த பின்னாடிதான் வெளி உலகமே தெரியுது!'' என்கிறான் கண்கள் மின்ன.</p>
<p class="content">சிறுவன் கவினின் வாழ்க்கை துயரமானது. 'என் அம்மாவுக்குச் சின்ன வயசிலேயே கல்யாணம் ஆகிருச்சு. நான் பொறந்ததும் அவங்க செத்துப்போய்ட்டாங்க. அப்பா, வேற கல்யாணம் பண்ணிக்கிட்டார். அவருக்கு என்னையைப் பிடிக்கவே இல்லை. அடிச்சிக்கிட்டே இருந்தார். அதனால பாட்டி வீட்டுக்குப் போயிட்டேன். அங்க இருந்து ஒரு மெக்கானிக் கடைக்கு வேலைக்குப் போனேன். அங்கே என்னைப் பார்த்த சார் கூட்டிட்டு வந்து ஸ்கூல்ல சேர்த்துவிட்டார். இப்போ ஆறாம் கிளாஸ் படிக்கிறேன்.</p>
<p class="content">போன வருஷம் இளம் ஆராய்ச்சியாளர்களுக்கு ஒரு போட்டி வெச்சாங்க. அதில் 'ஆற்றல் இழப்பு’னு ஒரு தலைப்பு கொடுத்தாங்க. குழந்தைத் திருமணத்தால் ஒரு பெண்ணுக்கு ஏற்படும் இழப்புகள், அவங்க குழந்தைகளுக்கு ஏற்படும் இழப்பு, மொத்த வாழ்க்கையில் ஏற்படும் இழப்புனு ஒரு கட்டுரை எழுதி அனுப்பினேன். வித்தியாசமான சிந்தனைனு கவர்னர் கையால் பரிசு வாங்கினேன். அந்தப் பரிசை வாங்கப் போனப்ப ஹோட்டல்ல தங்கவெச்சிருந்தாங்க. நான் குளிக்கலாம்னு பைப்பைத் திருகினா, மேலே இருந்து தண்ணி கொட்டுது. என்னமோ ஏதோனு பயந்துட்டு வெளியே ஓடி வந்துட்டேன். அப்புறம்தான் அது ஷவர்னு சொல்லிக் குடுத்தாங்க. குளிக்கிறதுக்கு இவ்வளவு வசதியானு ஆச்சர்யமா இருந்துச்சு. நாங்க ரொம்பப் பின்தங்கி இருக்கோம். நல்லாப் படிச்சு நிறைய சம்பாதிக்கணும். வருங்காலத்தில் எங்களை மாதிரி பழங்குடிப் பசங்க வாழ்க்கையை முன்னுக்குக் கொண்டுவரணும்!'' என்கிறான் உறுதியான குரலில்.</p>
<p class="content"><img alt="" align="right" width="180" height="305" src="http://www.vikatan.com/av/2014/05/zwyzju/images/p22.jpg">முருகேசன் படிப்பது எட்டாம் வகுப்புதான். ஆனால், அவன் வாழ்வில் அத்தனை சோகம். 'அப்பா இறந்தப்போ, எனக்கு ஆறு வயசு. அப்பா வாங்கியிருந்த கடனை அடைக்க அண்ணா, நான், தம்பி எல்லாம் வேலைக்குப் போனோம். கடனை அடைச்சதும் எங்களைப் படிக்கவைக்க அண்ணன் மட்டும் வேலைக்குப் போனான். வீட்டுக்குக்கூட வராம வெளியூர்ல தங்கி வேலை செஞ்சு பணம் கொடுப்பான். அவனுக்கு என்னைவிட ரெண்டு வயசுதான் ஜாஸ்தி. எங்க அம்மாவையும் அவன்தான் பார்த்துக்கிறான். எங்க அண்ணாவுக்காக நாங்க நல்லாப் படிப்போம்ணா!'' - அத்தனை பாசம் வழிகிறது முருகேசன் குரலில்.</p>
<p class="content">விஜய் சொல்வது யோசிக்கவேண்டிய விஷயம். 'நான் கவர்மென்ட் ஸ்கூல்ல படிச்சேன். பெரும்பாலும் டீச்சர் யாரும் வர மாட்டாங்க. அப்படியே அவங்க வந்தாலும் எங்களைப் பத்தி கவலைப்பட மாட்டாங்க. நான் ஸ்கூலுக்கு மட்டம் போட்டு, அருவியில் குளிக்கிறது, முயல் பிடிச்சு வறுத்துச் சாப்பிடுறது, தேன் எடுக்கிறதுனு ஜாலியாத் திரிஞ்சேன். அப்புறம் படிப்பு மேல ஆர்வம் வந்து ஏழாம் கிளாஸ் படிக்கிறேன். போன வருஷம்தான் பஸ், கார் எல்லாம் முதல் தடவையாப் பார்த்தேன். வெளியூருக்கு வந்தப்ப, வேலை செய்ற பசங்களைப் பார்த்தேன். சாராயக் கடை வாசல்ல காத்துக்கிடக்கிறாங்க; சிகரெட் பிடிக்கிறாங்க. யாரும் கேள்வி கேட்காத நாங்களே ஒழுக்கமா இருக்கோம். ஊர்ல அவ்வளவு பேர் இருந்தும் யாரும் கேட்க அவங்களைக் கேட்க மாட்டாங்களாணா?'' என்கிறான் பொறுப்பான குரலில்.</p>
<p class="content">இந்தப் பழங்குடி மக்களிடம் பேசிப் பார்த்ததில் ஒரு விஷயம் புரிந்தது. பெரும்பாலான தம்பதிகளுக்கு குடும்பக் கட்டுப்பாடு பற்றிய விழிப்பு உணர்வே இல்லை. குடும்பக் கட்டுப்பாடு என்பது தெய்வக் குற்றம் என்கிறார்கள். ஒவ்வொரு தம்பதிக்கும் குறைந்தது ஐந்து முதல் ஏழு குழந்தைகள். இங்கு மருத்துவ வசதிகள் குறைவு. பிரசவங்களைக்கூட தாங்களே பார்த்துக்கொள்கிறார்கள். தொடர் பிரசாரங்கள் மூலம் இப்போதுதான் அவர்களுக்குக் கொஞ்சம் விழிப்பு உணர்வு வர ஆரம்பித்திருக்கிறது.</p>
<p class="content">முகாமில் கலந்துகொண்ட ஒரு குழந்தையின் தந்தை கரியதம்புடி பேசும்போது, ''நாங்க இயற்கையின் குழந்தைகள். எங்களால காட்டு வாழ்க்கையைவிட்டு வெளியே வர முடியாது. வீரப்பன் தேடுதல் வேட்டை நடந்தப்ப, நாங்க ரொம்பக் கஷ்டப்பட்டோம். 10 மாசம் என்னை முகாம்ல அடைச்சு வெச்சு சித்ரவதை பண்ணினாங்க. கரன்ட் ஷாக்லாம் கொடுத்தாங்க. கல்வியறிவு இல்லாத காரணத்தால், எங்களால எதிர்த்துக் கேள்வி கேட்க முடியலை. அரசாங்கமோ, அதிகாரிகளோ, யாருமே எங்களைப் பாதுகாக்கலை; நீதியும் கிடைக்கலை. எங்களை மாதிரி எங்க குழந்தைகளும் பாதிக்கப்படக் கூடாது. அதனால ஆறேழு கிலோமீட்டர் நடந்தாலும் பரவாயில்லைனு படிக்க வெக்கிறோம்!'' என்கிறார் வேதனையான குரலில்.</p>
<p class="content">''நகர்ப்புறக் குழந்தைகளுக்குக் கிடைக்கும் சலுகைகளில் இவர்களுக்குப் பாதிகூட கிடைப்பது இல்லை. அதைப் பற்றி நாம் யோசிப்பதும் இல்லை. காடுகளின் பாதுகாவலர்களான பழங்குடி மக்களின் வாழ்க்கைத்தரத்தை உயர்த்த மக்களும் அரசாங்கமும் உதவணும்'' என்று வேண்டுகோளோடு முடிக்கிறார்கள் முன்னாள் DSP மயில்சாமி மற்றும் செங்குந்தர் கல்வி குழுமத் தலைவர் சிவானந்தன் ஆகியோர்.</p>
<p class="content">இது தமிழக அரசின் கவனத்துக்கு!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">“இளையராஜா கொடுத்த தர்ம அடி!”</div>
<div class="subtitle1">விகடன் மேடை - எஸ்.பி.பாலசுப்ரமணியம் பதில்கள்</div>
<div class="subtitle2">வாசகர் கேள்விகள்</div>
<div class="subtitle3"></div>
<div class="content" style="border-top:1px solid #DDD;">
<p style="text-align: right"><span style="color: #0000ff"><strong>படம்: 'ஸ்டில்ஸ்’ ரவி </strong></span></p>
<p class="content"><span style="color: #ff9900"><strong>அர்ஜுன், கும்பகோணம்.</strong></span></p>
<p class="content"><span style="color: #ff0000"><strong>''நீங்கள் பாடகராக அறிமுகமான காலத்தில் உங்களை டி.எம்.எஸ். கடுமையாக விமர்சித்தார் என்று சொல்கிறார்களே... உண்மையா சார்?''</strong></span></p>
<p class="content">''டி.எம்.எஸ். ஐயா, ஒரு குழந்தை மாதிரி. கறை இல்லா மனசு. அப்போ அவரும் நானும் சேர்ந்து பாடவேண்டிய பாடல் வந்தா, அவர் எனக்கு முன்னாடியே வந்துடுவார். நான் ஆர்கெஸ்ட்ரா எல்லாம் தயாரான பிறகு வருவேன். அவருக்குப் பயங்கரக் கோபம் வரும்... 'சீனியர் காத்துட்டு இருக்கிறப்ப, இவன் தாமதமா வர்றானே!’னு. அது ரொம்பவே நியாயமான கோபம்.</p>
<p class="content">ஒருமுறை, மாலை 4 மணிக்கு முதல் பாட்டு நான் பாடணும். அதுக்கு அப்புறம் 6 மணிக்கு மேல டி.எம்.எஸ். சார் வந்து பாடணும். அவர் 3.30 மணிக்கெல்லாம் வந்துட்டார். நான் இன்னொரு ரிக்கார்டிங் முடிச்சிட்டு 5 மணிக்குத்தான் வந்தேன். 'முதல் பாட்டு பாடுற நீயே 5 மணிக்கு வந்தா, எனக்கு லேட் ஆகும் இல்லையா?’னு கேட்டார். நான் எதுவும் பேசலை. ஆனா, 5.45  மணிக்கு என் போர்ஷனை முடிச்சிட்டு ஸ்டுடியோவை அவர்கிட்ட கொடுத்துட்டேன்.</p>
<p class="content"><img alt="" align="right" width="300" height="341" src="http://www.vikatan.com/av/2014/05/zwyzju/images/p28b.jpg">அப்ப என்னைப் பார்த்துச் சிரிச்சுக்கிட்டே, 'புரியுது... புரியுது... உன் பின்னால ஏன் இத்தனை பேர் சுத்துறாங்கனு இப்ப புரியுது’னு சொன்னார். கோபமோ, பாராட்டோ... ரொம்ப ஓப்பனா இருப்பார். அதுதான் டி.எம்.எஸ்.</p>
<p class="content">அவர் காலமாகிறதுக்கு ஒரு வாரத்துக்கு முன்னாடி அவரை மருத்துவமனைக்குப் போய்ப் பார்த்தேன். 'நல்லா வந்துடுவிங்கப்பா...’னு சொன்னேன். 'வந்துடுவேன் தம்பி. நாம ரெண்டு பேரும் திரும்பச் சேர்ந்து பாடணும். 'நாளை நமதே...’ மாதிரி. உன்னைவிட நான் எவ்வளவு இளமைப் பூரிப்போட பாடுறேன் பாரு’னு சிரிச்சிட்டே என்னைக் கட்டிப்பிடிச்சுக்கிட்டார். எனக்குக் கண்ல தண்ணி வந்திடுச்சு. அப்பா-மகனுக்கு இடையில சண்டை வந்தாலும் கோர்ட்டுக்குப் போவோமா? அந்தச் சண்டைக்குப் பின்னால எவ்வளவு அன்பு இருக்குனு புரிஞ்சுக்கணும்!''</p>
<p class="content"><span style="color: #ff9900"><strong>சாயாதேவி, சென்னை.</strong></span></p>
<p class="content"><span style="color: #ff0000"><strong>''நீங்கள் பின்னணி பாடிய 'ஹம் ஆப்கே ஹைன் கோன்’ படத்தின் எல்லாப் பாடல்களும் ஹிட்; படமும் பெரிய வெற்றி. அந்தப் பாடல்கள் இன்றைக்கும் இனிக்கின்றன. அந்தப் படத்தின் பாடல் பதிவின் சுவாரஸ்யங்களைச் சொல்லுங்களேன்?''</strong></span></p>
<p class="content">''அந்தப் படத்துல ஏறத்தாழ 14 பாட்டு. ஒரு நாளைக்கு 'ஏழு’னு, ரெண்டு நாள்ல மொத்தமும் பாடி முடிச்சேன்.</p>
<p class="content">அந்தப் படத்தோட இயக்குநர் சூரஜ் ஆர். பர்ஜாட்டியா, ஒவ்வொரு பாடலுக்கும் இடையில் வரும் பின்னணி இசைக்கான ஒவ்வொரு பிட்டுக்கும் எப்படி சீன் வைக்கப் போறேன், எந்த லென்ஸ் பயன்படுத்துவோம்னு அவ்வளவு டீடெய்ல் சொன்னார். 'ஆர்வக் கோளாறா இருக்காரா... இல்லை நம்மளை இம்ப்ரெஸ் பண்றதுக்காக இப்படிப் பேசுறாரா?’னு நினைச்சேன். ஆனா, படம் பார்க்கும்போது, அவர் சொன்னதுல இருந்து ஒரு ஷாட்கூட மாறுபட்டு எடுக்கவே இல்லை. எந்தளவுக்கு ஹோம்-ஒர்க் பண்ணியிருந்தா, எந்தக் குறிப்பும் இல்லாம மனசுல இருந்து அப்படிப் பேசியிருப்பார்னு தோணுச்சு.</p>
<p class="content">கே.விஸ்வநாத் சார், அந்தப் படம் பார்த்துட்டு இப்படிச் சொன்னார்... 'அக்கா மகனைக் கவனிச்சுக்கிறதுக்காக, மாதுரி தீட்ஷித் தன் அக்கா கணவனையே கல்யாணம் பண்ணிப் பாங்களா? இல்லை, காதலன் சல்மான்கானை கல்யாணம் பண்ணிப்பாங்களாங்கிறதுதான் படத்தோட க்ளைமாக்ஸ். அந்த ஆர்வத்தோட ரசிகர்கள் இருக்கிறப்ப, கேமரா, தம்பதியின் பாதங்கள்ல இருந்து கொஞ்சம் கொஞ்சமா மேல வந்து முகத்தைக் காட்டுறப்பதான் யார் யாரைக் கல்யாணம் பண்ணிட்டாங்கனு தெரியும். அப்ப மாதுரி தீட்ஷித்தும் சல்மான்கானும் சிரிச்சுக்கிட்டே இருப்பாங்க. அப்போ அந்தப் பொண்ணு, தன் அக்கா குழந்தையை இடுப்புல வெச்சுக்கிட்டே ஹோமத்தைச் சுத்தி வந்திருந்தா இன்னும் நெகிழ்ச்சியா இருந்திருக்கும்டா’னு சொன்னார்.</p>
<p class="content"><img alt="" align="left" width="300" height="391" src="http://www.vikatan.com/av/2014/05/zwyzju/images/p28a.jpg">பிறகு, சூரஜ் ஆர்.பர்ஜாட்டியாகிட்ட இதை நான் சொன்னப்ப, ஒரு நிமிஷம் அவர் எதுவுமே பேசலை. அப்புறம் மெதுவா, 'அதனாலதான் அவர் கிரேட்டஸ்ட் டைரக்டர். இந்த எண்ணம் எனக்கு வரலையே. அது வந்திருந்தா, படம் இன்னொரு 25 வாரம் ஜாஸ்தி ஓடியிருக்கும்’னார்!''</p>
<p class="content"><span style="color: #ff9900"><strong>சிதம்பரம், கோவில்பட்டி.</strong></span></p>
<p class="content"><span style="color: #ff0000"><strong>''சேட்டிலைட் சேனல்களின் சூப்பர் சிங்கர் ஷோக்கள் பற்றி உங்கள் நேர்மையான விமர்சனம் என்ன?''</strong></span></p>
<p class="content">''அது 20 - 20 மேட்ச் மாதிரி. ஐ.பி.எல்-ல பெரும் பணம் கொடுத்து வாங்கின பிளேயர் கிறிஸ்கெயில். இந்த சீஸன்ல இப்ப வரை அவர் பெருசா விளையாடலை. இந்தியன் டீம்ல விளையாடுறப்ப கலக்கின விராட் கோஹ்லி, பெங்களூரு டீம் லீடரா சரியா விளையாட முடியலை. அது போலத்தான¢ இந்த சூப்பர் சிங்கர் ஷோக்களும்.நிகழ்ச்சியின் விறு விறுப்புக்காக ஏதேதோ பண்றாங்க. யார் மனசையும் எதிர்காலத்தையும் பாதிக்காத வரை அதை அனுமதிக்கலாம்.</p>
<p class="content">அதுல எனக்குப் பிடிக்காதது, செல்போன் மூலமா போட்டியாளர்களுக்கு வாக்கு அளிக்கச் சொல்றதுதான். அது, தொலைபேசி நிறுவனத்துக்கும் டி.வி. சேனலுக்குமான வியாபாரம். எனக்குப் பிடிச்ச ஒரு நபருக்கு ஆதரவா நானே, 1,000, 2000 எஸ்.எம்.எஸ்-களை அனுப்பலாமே! இதைத் தவிர்த்துட்டு அங்கே இருக்கிற ஜட்ஜஸ் மனசுல என்ன நினைக்கிறாங்களோ, அதன் அடிப்படையில் போட்டியாளர்களுக்கு அங்கீகாரம் கொடுக்கணும்னு நினைக்கிறேன். இது என் அபிப்பிராயம்!''</p>
<p class="content"><span style="color: #ff9900"><strong>நிஷாந்த், பழநி.</strong></span></p>
<p class="content"><span style="color: #ff0000"><strong>''இசையமைப்பாளர் கோதண்டபாணி அவர்களைப் பற்றி அடிக்கடி கூறுவீர்கள். தங்களின் ஒலிப்பதிவுக் கூடத்துக்குக்கூட அவர் பெயர்தான் வைத்திருந்தீர்கள். ஏன் அவருக்கு அவ்வளவு முக்கியத்துவம்?''</strong></span></p>
<p class="content">''சினிமாவுல எனக்கு ஓர் இடம் கிடைச்சதுக்கு முக்கியமான காரணம் கோதண்டபாணி அவர்கள்தான். இசைப் போட்டி ஒன்றில் என் அமெச்சூர் குரலைக் கேட்டுட்டே எனக்கு சினிமாவில் வாய்ப்புக் கொடுக்கணும்னு தீர்க்கமா இருந்தவர் அவர். அப்பதான் அவரும் பிரபலமாகிட்டு இருந்தார்.</p>
<p class="content">தான் இசையமைச்சிட்டு இருந்த தெலுங்குப் படத் தயாரிப்பாளர்கிட்ட என்னை அறிமுகப்படுத்திப் பாடச் சொன்னார். ரெண்டு பாட்டு பாடினேன். அவருக்கும் பிடிச்சது. ஆனா, 'சின்னப் பையன் வாய்ஸா இருக்கு. மெச்சூர் ஆன பிறகு வாய்ப்புக் கொடுக்கலாம்’னு சொல்லிட்டார். 'இன்னொரு டூயட் இருக்குல்ல, அதை மைக்குல கேட்டா வாய்ஸ் நல்லா இருக்கும்; கொடுக்கலாம்’னார் கோதண்டபாணி. 'அது பி.பி.எஸ். சாருக்குச் சொல்லிட்டோம். அடுத்த படத்துல பார்த்துக்கலாம்’னு சொல்லிட்டார். 'நான் அப்புறமா வந்து பார்க்கிறேன் சார்’னு நான் எந்திரிச்சப்ப, 'நீ ஒண்ணும் மனசு ஒடிஞ்சிப் போயிடாதப்பா. எனக்கு நாலு படங்கள் இருக்கு. நிச்சயமா அதுல ஏதோ ஒண்ணுல வாய்ப்பு தர்றேன். என்னை வந்து பாரு’னார். 'சரி’னு சொல்லிட்டு வந்தவன்தான். பிறகு போகவே இல்லை. என் முகவரியையும் அவருக்குக் கொடுக்கலை. அதனால அவர் என்னை ஒரு நாள், ரெண்டு நாள் இல்லை... ஒன்றரை வருஷமாத் தேடியிருக்கார். நான் படிச்ச இண்டியன் இன்ஸ்டிட்யூட் ஆஃப் இன்ஜினீயரிங் டெக்னாலஜி வகுப்பறையில் வெச்சு என்னைக் கண்டுபிடிச்சிட்டார்.</p>
<p class="content">'ஸ்ரீஸ்ரீஸ்ரீ மரியாதை ராமண்ணா’னு ஒரு தெலுங்குப் படம். சுசீலாம்மா, பி.பி.ஸ்ரீநிவாஸ் சார் பாடின பாட்டுல ஒரு சரணம் கொடுத்துப் பாட வெச்சார். அந்த ஒரு வாய்ப்பு கொடுத்தார், பிறகு விட்டுட்டார்னு இல்லாம தெலுங்கு சினிமாவில் ஒவ்வோர் இசையமைப்பாளரிடமும் அவரே என்னை அழைச்சிட்டுப் போய் அறிமுகப்படுத்திவெச்சார். 'இந்தப் பையனுக்கு நீங்க நிச்சயமா வாய்ப்பு கொடுக்கணும். ரொம்ப நல்லாப் பாடுறான். அவன் பாடின டேப், விஜயா கார்டன் சுவாமிநாதன்கிட்ட இருக்கு. அதை அழிக்காம அப்படியே வெச்சிருக்கச் சொல்லியிருக்கேன். நீங்க ஒரு தடவை கேட்கணும்’னு சொல்லுவார். எனக்காக ஒவ்வொரு வீடா, ஒவ்வொரு புரொடக்ஷன் ஆபீஸா ஏறி இறங்கினவர் அவர். இதுமட்டும் இல்லாம, என் வாழ்க்கையில் எல்லா கஷ்டத்திலும் சுகத்திலும் எனக்கு ஓர் அண்ணனா, அப்பாவா, அம்மாவா இருந்து என்னை வழிநடத்தினவர்.</p>
<p class="content"><img alt="" align="left" width="250" height="329" src="http://www.vikatan.com/av/2014/05/zwyzju/images/p28.jpg">அந்த கோதண்டபாணி இல்லைனா, இந்த எஸ்.பி.பாலசுப்ரமணியம் கிடையாது. எஸ்.பி.பி. குடும்பமே கிடையாது. இதுல நான் ஒரு ரிக்கார்டிங் தியேட்டருக்கு அவர் பேர் வெக்கிறதுல பெரிய விசேஷம் ஒண்ணும் கிடையாது. நான் தினமும் காலையில் வணங்கும் முதல் தெய்வம் கோதண்டபாணி சார்தான்!''</p>
<p class="content"><span style="color: #ff9900"><strong>நாராயணன், ஸ்ரீரங்கம்.</strong></span></p>
<p class="content"><span style="color: #ff0000"><strong>''ரசிகர்களின் அன்புத் தொல்லைகளை எப்படிச் சமாளிக்கிறீங்க?''</strong></span></p>
<p class="content">''அது தொல்லை இல்லை; மழை... அன்பு மழை!</p>
<p class="content">திருநெல்வேலியில் ஒரு நிகழ்ச்சி முடிச்சிட்டு ராத்திரி 12 மணிக்கு ஹோட்டலுக்கு வர்றேன். 10, 15 காலேஜ் பசங்க, ஒவ்வொருத்தர்கூடவும் தனித்தனியா போட்டோ எடுத்துக்கணும்னு சொல்லிக் காத்துட்டு இருந்தாங்க. 'ரொம்ப அசதியா இருக்கேன். நாளைக்கு மதியம் 2 மணிக்கு மேல்தான் ஃப்ளைட். காலைல வந்துடுங்க’னு சொல்லிட்டு உள்ளே போயிட்டேன். உண்மையில் எனக்குக் காலையில 8 மணிக்கு ஃப்ளைட். அவங்ககிட்ட இருந்து தப்பிக்கப் பொய் சொன்னேன்.</p>
<p class="content">தூங்கிட்டு அதிகாலை 4.30 மணிக்குக் கிளம்பி வெளியே வந்தா, ஹோட்டலுக்கு எதிரே ஒரு மூடின கடை வாசல் படிக்கட்டுல அந்தப் பசங்க எல்லாரும் உட்கார்ந்திருக்காங்க. ராத்திரி குளிர்ல அங்கேயே காத்துட்டு இருந்திருக்காங்க. 'ஃப்ளைட் மதியம் 2 மணிக்கு’னு நான் சொன்னது பொய்னு அவங்களுக்குத் தெரிஞ்சிருக்கு. ஆனா, 'அசதியா இருக்கு’னு நான் சொன்ன உண்மையை மதிச்சு, எனக்குத் துன்பம் தரக் கூடாதுனு ராத்திரி முழுக்கக் காத்திருக்காங்க. என் முகத்தை எங்கே வெச்சுக்கிறதுனு தெரியாத சூழ்நிலையில அவங்ககிட்ட மன்னிப்புக் கேட்டேன்.</p>
<p class="content">இப்படிப்பட்ட ரசிகர்களின் அன்பு மழை, சமயங்கள்ல ஜலதோஷம் கொடுக்கத்தான் செய்யும். அதுக்காக, மழை பிடிக்காமப் போயிருமா என்ன?''</p>
<p class="content"><span style="color: #ff9900"><strong>சுஜாதா, ஸ்ரீவில்லிபுத்தூர்.</strong></span></p>
<p class="content"><span style="color: #ff0000"><strong>''பாரதிராஜா உங்கள் ஆத்ம நண்பர் என்று கேள்விப்பட்டிருக்கிறோம்... அப்படியா?''</strong></span></p>
<p class="content">''அப்படியேதான்! எனக்கு முதல்ல அறிமுகமாகி நண்பன் ஆனது பாரதிராஜாதான். அவரோட நாடகங்கள்ல பாடல்கள் பாடுவேன்; பேத்தாஸ்ல ஹம்மிங் பண்ணுவேன்; ஃப்ளூட் வாசிப்பேன். எனக்கு, பாவலர் சகோதரர்கள் அறிமுகமானதே அவர் மூலமாத்தான். குறும்புப் பசங்க நாங்க. அப்ப பாரதிராஜா டைரக்டர் ஆகலை; இளையராஜாவும் இசையமைப்பாளர் ஆகலை.</p>
<p class="content">சிதம்பரத்துல ஒரு கல்லூரியில் புரோகிராம். சாயங்காலம்தான் நிகழ்ச்சிங்கிறதால, சும்மா உட்கார்ந்து அரட்டை அடிச்சிட்டு இருந்தோம். அப்ப பாரதிராஜா, 'இப்ப எல்லாரையும் அரட்டுற மாதிரி ஒண்ணு பண்ணுவோம். ரெண்டு பேரும் பயங்கரமா சண்டை போடுற மாதிரி நடிப்போம். எல்லாரும் பயந்துடுவாங்கள்ல?’னு கேட்டார். சரினு சண்டை போட ஆரம்பிச்சோம்.</p>
<p class="content">'பெரிய சிங்கராடா நீ? நான் ஆகப்போறேன் பார்... பெரிய டைரக்டர்!’னு ஆரம்பிச்சு ஒருத்தரை ஒருத்தர் அடிச்சிட்டு கீழே விழுந்து புரள்றோம். இளையராஜா, பாஸ்கர், அமர்சிங்னு எல்லாரும் ஓடி வந்துட்டாங்க. 'யோவ் விடுங்கய்யா... ஃப்ரெண்ட்ஸா இருந்துட்டு இப்படியா அடிச்சிப்பீங்க? காலேஜ் பசங்கள்லாம் பார்க்கிறாங்க... விடுங்க’னு விலக்கினாங்க.</p>
<p class="content">10 நிமிஷத்துக்குப் பிறகு, 'என்னடா பாரதி... நான் நல்லா நடிச்சேனா?’ - கேட்டப்பதான் அது விளையாட்டுனு தெரிஞ்சது அவங்களுக்கு.</p>
<p class="content">கோபம் வந்து, 'நடிச்சீங்களா..?’னு கேட்டு அடிச்சாங்க பாருங்க அடி. அதுதான் ரியல் தர்ம அடி. இப்படி... அப்போ நிறைய வால்தனம் பண்ணியிருக்கோம்!''</p>
<p class="content"><span style="color: #ff9900"><strong>ராம்குமார், சென்னை.</strong></span></p>
<p class="content"><span style="color: #ff0000"><strong>''உங்களின் நிறைவேறாத ஆசை என்ன?''</strong></span></p>
<p class="content">''நான் பாட ஆரம்பிச்சு 48 வருஷம் ஆகுது. என் பேட்டிகள் நிறைய வந்திருக்கு. ஆனா, வாசகர்கள் கேட்டு நான் பதில் சொல்ற மாதிரி வந்த முதல் பேட்டி இதுதான். அதுக்குத் தளம் அமைச்ச விகடனுக்கு என் நன்றிகள். சினிமாவுக்கு நன்றி. என்னை வாழவெச்ச எல்லாருக்கும் நன்றி.</p>
<p class="content">இப்போ வரை ஆசைப்பட்டதுக்கும் மேலதான் எனக்கு எல்லாமே நடந்திருக்கு. இந்த ஜென்மத்துக்கு இது போதும். இன்னொரு ஜென்மம்னு ஒண்ணு இருந்தா, திரும்ப எஸ்.பி.பி-யாகவே பிறந்து, உங்க காது குளிரப் பாடி, என் கடனைத் தீர்த்துக்கணும். அதுக்குக் கடவுள் வாய்ப்பு தருவார்னு நினைக்கிறேன்.</p>
<p class="content">வணக்கம். ஜெய்ஹிந்த்... ஜெய்பாரத்!''</p>
<p style="text-align: right"><span style="color: #ff0000"><strong>- நிறைந்தது -</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வாசகர் தேர்தல் போட்டி முடிவுகள்!</div>
<div class="subtitle1">வீ.கே.ரமேஷ், ஏ.ராம், மா.அ.மோகன் பிரபாகரன்</div>
<div class="subtitle2">படங்கள்: க.தனசேகரன், கே.குணசீலன், ரமேஷ் கந்தசாமி</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>2014 </strong></span> நாடாளுமன்றத் தேர்தல்... நிச்சயம் இந்திய அரசியல் வரலாற்றில் வித்தியாசமான ஒரு தேர்தல்!</p>
<p class="content">தொடர்ந்து 10 ஆண்டுகள் ஆண்ட காங்கிரஸ் கட்சி மீதான அதிருப்தி அலையில் மோடி என்கிற கட்டுமரம், கூட்டணிக் கட்சித் துடுப்புகளின் உதவியுடன் எப்படியும் கரை ஏறிவிடும் என்றே பலரும் கணித்திருக்க, 'தனி மெஜாரிட்டி’ என அசுர பலத்துடன் ஆட்சியைப் பிடித்திருக்கிறார் நரேந்திர மோடி. இது பா.ஜ.க. முகாமே எதிர்பாராத முடிவு என்பதற்கு, தேர்தல் முடிவு அறிவிக்கப்படுவதற்குச் சற்று முன்னர் வரைகூட, 'ஆட்சியமைக்க எந்தக் கட்சியுடனும் கூட்டணிக்குத் தயார்’ என்ற பா.ஜ.க. பிரபலங்களின் அறிவிப்பே சாட்சி.</p>
<p style="text-align: center"><img alt="" align="middle" width="555" height="258" src="http://www.vikatan.com/av/2014/05/zwyzju/images/p86.jpg"></p>
<p class="content">இந்திய அளவில் இந்தக் காட்சி. தமிழகத்திலோ, முற்றிலும் வேறு காட்சி. 70-க்குப் பிறகான சட்டமன்ற, நாடாளுமன்றத் தேர்தல்களில் தமிழகத்தில் தி.மு.க மற்றும் அ.தி.மு.க கூட்டணிக்கு இடையில்தான் நேரடிப் போட்டி இருக்கும். இந்த இரு அணிகளிலும் இடம் கிடைக்காத கட்சிகள், பெயரளவுக்கு 'மூன்றாவது அணி’ என்று களத்தில் நிற்கும். ஆனால், 2014 நாடாளுமன்றத் தேர்தலில் தமிழகம் கண்டது முற்றிலும் வித்தியாசமான களம்.</p>
<p class="content">அ.தி.மு.க தனித்துக் களம் இறங்க, மிகச் சொற்ப கட்சிகளுடன் தி.மு.க கூட்டணி சேர, கையறு நிலையில் காங்கிரஸும் கம்யூனிஸ்ட்களும் தனித்து நிற்க, பா.ஜ.க., ம.தி.மு.க., தே.மு.தி.க., பா.ம.க உள்ளிட்ட கட்சிகளின் கூட்டணி பரபரப்பு கிளப்ப... தமிழகத்தில் ஐந்து முனைப் போட்டி உண்டானது. அதோடு வாக்குப்பதிவு இயந்திரத்தில் 'நோட்டா’வுக்கு எனப் பிரத்யேக பட்டன் வைக்கப்பட, அதுவே ஆறு முனைப் போட்டியை உண்டாக்கியது.</p>
<p class="content">இப்படியான தேர்தல் களம், புது அனுபவம்தான். வாக்கு வங்கி, வாக்குப் பிரிப்புகளை முன்கூட்டியே அனுமானிக்க முடியாத இந்தக் களத்தில் எடுக்கப்பட்ட தேர்தல் சர்வேக்களிலும் ஏக வித்தியாசம்.</p>
<p class="content">இந்தப் பின்னணியில்தான் வாசகர்களுக்குத் தேர்தல் முடிவுகளைக் கணிக்கச் சொல்லி போட்டி வைத்திருந்தோம். கடினமான சவாலாக இருக்கும் என்பதால், பரிசுத்தொகையை ஒரு லட்ச ரூபாயாக உயர்த்தினோம். மேலும், விகடன் தேர்தல் போட்டிகளில் முதல்முறையாக ஆன்லைன் மற்றும் ஸ்மார்ட்போன்கள் மூலம் கணிப்புகளைப் பதியவும் ஏற்பாடு செய்திருந்தோம்.</p>
<p class="content">ஆனால், நிலவரம் எத்தனை கலவரமாக இருந்தாலும், சளைக்கவில்லை விகடன் வாசகர்கள்! பற்பல கணிப்புகளுடன் 18,743 கூப்பன்களை அனுப்பி, மலைக்கவைத்து விட்டார்கள். அத்தனை தேர்தல் கூப்பன்களையும் மிகக் கவனமாகப் பரிசீலித்தோம். அதில் நாம் உணர்ந்த விஷயங்கள் இங்கே...</p>
<p class="content">பா.ஜ.க பெரும்பான்மையுடன் ஆட்சி அமைக்கும் என்று கிட்டத்தட்ட 75 சதவிகிதத்துக்கும் அதிகமானவர்கள் கணித்திருந்தார்கள்.</p>
<p class="content">தமிழகத்தில் அ.தி.மு.க அதிக இடங்களைக் கைப்பற்றும் என்று கணித்திருந்தவர்கள்கூட, தி.மு.க ஒரு இடத்தில்கூட வெற்றிப் பெறாமல், இப்படிப் படுதோல்வி அடையும் என்று குறிப்பிடவில்லை. தமிழகத்தில் 37 இடங்களை அ.தி.மு.க கைப்பற்றும் என்று மிகவும் சொற்பமான கணிப்புகளே இருந்தன. கிட்டத்தட்ட 90 சதவிகிதக் கூப்பன்களில், 'வைகோவுக்கு வெற்றி’ என்றும், 'அன்புமணி ராமதாஸுக்குத் தோல்வி’ என்றுமே கணிப்புகள் பதியப்பட்டிருந்தன. ஆனால், தேர்தல் முடிவு வேறாக இருந்தது. சரிபாதி கூப்பன்களில் சுப.உதயகுமாரன், கார்த்திக் சிதம்பரம், சுதீஷ் ஆகியோருக்குத் தோல்வி என்றும் கணிப்புகள் இருந்தன. இதில் மிகப் பெரிய ஆச்சர்யம் என்னவென்றால், தி.மு.க கூட்டணி அதிக இடங்களைக் கைப்பற்றும் என்று கணித்திருந்த வாசகர்கள்கூட, 'ஆ.ராசா தோற்றுவிடுவார்’ என்று குறிப்பிட்டிருந்ததுதான்!</p>
<p class="content"><span style="color: #ff0000"><strong>ச</strong></span>ரி... 18,743 கூப்பன்களில் முதல் மூன்று மதிப்பெண்கள் பெற்ற வெற்றியாளர்கள் யார்?</p>
<p class="content"><span style="color: #0000ff"><strong>''அ.தி.மு.க-வுக்கு எதிரா அதிருப்தி இல்லை!''</strong></span></p>
<p class="content">இந்தியா மற்றும் தமிழகத்தின் வெற்றி-தோல்வி நிலவரத்தை கிட்டத்தட்ட மிகச் சரியாகக் கணித்து</p>
<p class="content">94 மதிப்பெண்களுடன் முதல் பரிசைத் தட்டிச் சென்றிருப்பவர் ஈரோடு மாவட்டம், கலிங்கியம் கிராமத்தைச் சேர்ந்த பாலசுப்ரமணியம். முதல் பரிசாக 50 ஆயிரம் ரூபாய் வென்றிருக்கிறார். இவர் ஆன்லைனில் தன் கணிப்புகளைப் பதிந்திருந்தார்.</p>
<p class="content">'தமிழகத்தில் அ.தி.மு.க 37 இடங்களைக் கைப்பற்றும்’ என்று கணித்த மிகச் சில வாசகர்களில் பாலசுப்ரமணியமும் ஒருவர். வைகோவுக்கு வெற்றி என்ற கணிப்பும், தயாநிதி மாறன், எல்.கே.சுதீஷ் ஆகியோரின் வாக்கு வித்தியாசக் கணிப்புகளே அவருக்கு ஆறு மதிப்பெண்களைக் குறைத்துவிட்டது.</p>
<p style="text-align: center"><img alt="" align="middle" width="600" height="352" src="http://www.vikatan.com/av/2014/05/zwyzju/images/p86a.jpg"></p>
<p class="content">''என் வயசு 42. நான் 17 வயசுல இருந்து விகடன் வாசகன். விகடனின் எல்லாத் தேர்தல் போட்டிகளிலும் கலந்திருக்கேன். ஆனா, இப்பதான் முதல் தடவையா ஜெயிக்கிறேன்... அதுவும் முதல் பரிசு!'' என்று பூரிக்கிறார் பாலசுப்ரமணியம்.</p>
<p class="content">ஈழப் பிரச்னை, 2ஜி ஸ்பெக்ட்ரம்... இந்த இரண்டு விவகாரங்கள் காரணமாக காங்கிரஸ், தி.மு.க மேல சரிசமமான அதிருப்தி இருந்தது. அதுதான் 2011 சட்டமன்றத் தேர்தலில் அ.தி.மு.க-வுக்கு ஆதரவான முடிவைக் கொடுத்தது. எதிர்க்கட்சி அந்தஸ்துகூடக் கிடைக்காத மோசமான தோல்வி கிடைச்சது தி.மு.க-வுக்கு. ஆனா, அதுக்கப்புறமும் மக்கள் மத்தியில் அதிருப்தி குறையிற மாதிரி தி.மு.க எதுவுமே பண்ணலை. அண்ணன்-தம்பி பிரச்னைக்குப்</p>
<p class="content">பஞ்சாயத்து பண்ணவே அவங்களுக்கு நேரம் சரியா இருந்தது. இது அ.தி.மு.க-வுக்குச் சாதகமான அம்சமா அமைஞ்சிருச்சு. மூணு வருஷ ஆட்சியில், மக்களுக்கு அ.தி.மு.க அரசாங்கம் மேல பெரிய அளவில் அதிருப்தி இல்லைனும் நினைச்சேன். இதையெல்லாம் கூட்டிக் கழிச்சுப் பார்த்துதான் குறைஞ்சது</p>
<p class="content">37 தொகுதிகளில் அ.தி.மு.க ஜெயிக்கும்னு கணிச்சேன். அதை நான் சொன்னப்போ, யாருமே நம்பலை. இதோ... இப்ப நம்பித்தானே ஆகணும்!'' - உற்சாகமாகச் சீட்டியடிக்கிறார் பாலசுப்ரமணியம்.</p>
<p class="content"><span style="color: #0000ff"><strong>''பதிலுக்கு க்ளு கொடுத்துட்டு, பரிசும் கொடுக்குறீங்களே!''</strong></span></p>
<p class="content"><span style="color: #ff0000"><strong>இ</strong></span>ரண்டு மதிப்பெண்களில் முதல் இடத்தைத் தவறவிட்டு 92 மதிப்பெண்களுடன் இரண்டாம் இடம் பிடித்திருக்கிறார் சேலம் மாவட்டம் கொரத்துப்பட்டியைச் சேர்ந்த எஸ்.பழனிராஜ்.</p>
<p class="content">30 ஆயிரம் ரூபாயை வென்றிருக்கும் இவர், பிரபலங்களின் வெற்றி-தோல்வி மற்றும் வாக்கு வித்தியாசங்களை பெரும்பாலும் சரியாகக் கணித்திருந்தார். 'தி.மு.க. கூட்டணி, ஓர் இடத்தில்கூட ஜெயிக்காது’ என்று கணித்திருந்தவர், அ.தி.மு.க வெற்றி பெறும் தொகுதிகளின் எண்ணிக்கையைக் குறைத்துவிட்டார்.</p>
<p style="text-align: center"><img alt="" align="middle" width="600" height="347" src="http://www.vikatan.com/av/2014/05/zwyzju/images/p86b.jpg"></p>
<p class="content">''நான் நாமக்கல்ல ஒரு பூக்கடையில் வேலை பார்க்கிறேன். விகடன், ஜூ.வி. ரெண்டு புத்தகங்களையும் தொடர்ந்து வாசிச்சாலே, தமிழக அரசியல் நிலவரத்தைக் கணிச்சிரலாம். தேர்தல் ஜுரம் ஆரம்பிச்சதுல இருந்து, கூட்டணி பலம், தொகுதி நிலவரம், கருத்துக் கணிப்புனு நீங்களே நிறைய க்ளூ கொடுத்துட்டு, இப்போ பதில் சொன்னதுக்குப் பரிசும் கொடுக்கிறீங்களே!'' என்று சிரித்தவர் சட்டென நெகிழ்வான குரலில் பேசுகிறார்.</p>
<p class="content">''என் மனைவி ருக்மணிக்கு 10 வருஷம் முன்னாடி மனநிலை பாதிச்சது. தொடர்ந்து வைத்தியம் பார்த்துட்டு வர்றேன். நிறையப் பணத் தேவை இருக்கு. ஆனாலும், விகடன் கொடுக்கும் இந்தப் பரிசுத்தொகையை நான் செல வழிக்க மாட்டேன். அப்படியே வங்கியில் வைப்பு நிதியாகப் போட்டு, கடைசி வரைக்கும் எனக்கும் விகடனுக்குமான பந்தமாக நினைச்சு அதைப் பாதுகாப்பேன்!  இந்த விஷயத்தை நான் மனைவி, மகள்கிட்டகூட இப்போ சொல்ல மாட்டேன். விகடன்ல போட்டோவோட நியூஸ் வந்த பின்னாடி, அதைக் காமிச்சு அவங்களை ஆச்சர்யப்படுத்தணும். ரொம்ப சந்தோஷப்படுவாங்க!'' என்கிறார் பூரிப்பாக.</p>
<p class="content"><span style="color: #0000ff"><strong>''எல்லாமே ஒரு ஃபார்முலாதான்!''</strong></span></p>
<p class="content"><span style="color: #ff0000"><strong>'35 </strong></span>இடங்கள் அ.தி.மு.க-வுக்கு. கன்னியாகுமரியை பா.ஜ.க-வும், தருமபுரியை பா.ம.க-வும் கைப்பற்றும்’ என்று சரியாகக் கணித்து 91 மதிப்பெண்களுடன் மூன்றாவது இடத்தையும், 20 ஆயிரம் பரிசுத்தொகையையும் வென்றிருப்பவர் தஞ்சாவூர் மாவட்டம் கபிஸ்தலத்தைச் சேர்ந்த எஸ்.இராஜேந்திரன்.</p>
<p class="content">''நான் 40 ஆண்டு கால விகடன் வாசகர்.ஜூனியர் போஸ்ட் தொடங்கிப் பெரும்பாலான விகடன் குழும இதழ்களில் எழுதியிருக்கேன். தேர்தல் முடிவுகளைக் கணிக்கிறது ஒரு ஃபார்முலாவுக்குள் அடங்கும் வேலைதான். தமிழ்நாட்டில் அ.தி.மு.க-வுக்கு 32 சதவிகிதம், தி.மு.க-வுக்கு 28 சதவிகிதம், பா.ஜ.க., ம.தி.மு.க., பா.ம.க., தே.மு.தி.க. உள்ளிட்ட இதர கட்சிகளுக்கு 25 சதவிகிதம், நடுநிலையாளர்களின் வாக்குகள் 15 சதவிகிதம்... இதுதான் இந்தத் தேர்தலுக்கான கணக்கு.</p>
<p style="text-align: center"><img alt="" align="middle" width="600" height="404" src="http://www.vikatan.com/av/2014/05/zwyzju/images/p86c.jpg"></p>
<p class="content">ஒரு ஏரியாவில் 1,000 வாக்குகள் இருக்கிறதா வைச்சிப்போம். அதில் அ.தி.மு.க-வுக்கு 400, தி.மு.க- வுக்கு 300, மத்த கட்சிகளுக்குக் கூட்டணி பலத்தின் அடிப்படையில் 200 வாக்குகள்னு பிரிச்சுக்கிட்டா, நடுநிலையான 100 வாக்குகள் யாருக்கு விழுதோ, அவங்கதான் ஜெயிப்பாங்க. இந்தத் தேர்தலில் நடுநிலையான மக்களின் ஓட்டு அதிருப்தியை அதிகம் சம்பாதிக்காத அ.தி.மு.க-வுக்குச் சேரும்னு கணிச்சேன். அதுக்குத்தான் இந்த மூணாவது பரிசு கிடைச்சிருக்கு. ரொம்பச் சந்தோஷமா இருக்கு. விகடனுக்கு நன்றி!''</p>
<p class="content">வெற்றியாளர்களுக்கு வாழ்த்துகள்.</p>
<p class="content">போட்டியில் பங்கெடுத்த அனைத்து வாசகர்களுக்கு நன்றிகளும், அடுத்த தேர்தல் போட்டிக்கான அட்வான்ஸ் வாழ்த்துகளும்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">“இது ஆண்டவன் கட்டளை!”</div>
<div class="subtitle1">சூப்பர் ஸ்டாரின் இதயம் திறக்கிறது</div>
<div class="subtitle2">ரா.கண்ணன்</div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><strong><img alt="" align="middle" width="450" height="171" src="http://www.vikatan.com/av/2014/05/zwyzju/images/p67e.jpg"></strong></span></p>
<p class="content"><span style="color: #ff0000"><strong>'என் அன்பான குழந்தாய், நமக்குள் பிரிவென்பதே இல்லை!’</strong></span></p>
<p style="text-align: center"><span style="color: #0000ff"><strong>பாபாஜி</strong></span></p>
<p class="content"><span style="color: #ff0000"><strong>ஆ</strong></span>யிரமாயிரம் வருடங்களாகக் காட்சி தருகிறார் பாபாஜி... ஒளியாக, குரலாக, உருவமாக!</p>
<p class="content">வடக்கு இமயமலையின் செங்குத்தான சிகரப் பாறைகளில் பாபாஜி இன்னும் வாழ்கிறார் என்று நம்பிக்கை. மனிதனின் குறுகிய பார்வை எல்லாவற்றுக்கும் அப்பாற்பட்ட நட்சத்திரம் அவர். அந்த அவதாரம் அடைந்துள்ள நிலையை ஊகிக்க முயல்வதுகூட வீண்தான். அது கற்பனைக்கும் அப்பாற்பட்டது என்கிறார்கள்.</p>
<p class="content">சிரஞ்சீவித்தன்மை பெற்ற இந்தக் குரு, 25 வயது இளைஞர் போல ஓவியத்தில் தோற்றம் அளிக்கிறார். எழிலும் வலுவும்கொண்ட தேகம், சாந்தமும் கருணையும் மிதக்கும் விழிகள், தாமிர நிறக் கேசம். பாபாஜி விரும்பும்போது மட்டுமே, மற்றவர்கள் அவரைக் காண்பதோ, அடையாளம் காண்பதோ சாத்தியம். ராமர், கிருஷ்ணர், புத்தர், பதஞ்சலி போல, பாபாஜி ஒரு மகா அவதாரம்!</p>
<p class="content">ஆதிசங்கரருக்கு யோக தீட்சை அளித்தவர் பாபா. இயேசு கிறிஸ்துவுடன் என்றும் தொடர்புள்ளவர் பாபா. கிரியா யோகத்தைப் பரப்புவதே அவரது சித்தம் என அவர் பற்றிய ஒவ்வொரு செய்தியும், தகவலும், கதையும் ஆச்சர்யம்.</p>
<p class="content"><span style="color: #ff0000"><strong><img alt="" align="left" width="250" height="367" src="http://www.vikatan.com/av/2014/05/zwyzju/images/p67d.jpg">இ</strong></span>ங்கே குகைக்குள் தியானத்தில் அமர்கிறார் ரஜினி. எத்தனை பேருக்குக் கிட்டும் இந்தப் பாக்கியம்? தாயின் கருவறையில் மீண்டும் குடியிருக்கும் பாக்கியம்!</p>
<p class="content">யாரும் தரிசிக்க முடிகிற பாபாஜியின் பெரிய குகைக்கும் இந்தச் சின்னக் குகைக்கும் அந்தக் காலத்தில் ஒரு வழி இருந்ததாம். பெரிய குகை, ஒரு கோயில் என்றால், இந்தச் சின்னக் குகைதான் அதன் கர்ப்பக்கிரகம். பிறகு அந்த வழி அடைக்கப்பட்டுவிட, இரண்டுக்கும் இப்போது தொடர்பு இல்லை.</p>
<p class="content">இதுதான் மகா அவதார் பாபாஜியின் அருள் குகை. நுரையீரல் நிறைக்கிற காற்று ஒரு புது சக்தி தருகிறது. தியானத்தில் திளைக்கிறார் ரஜினி. நிமிடங்கள் நழுவ நழுவ... ஓசையற்ற, உணர்வற்ற, பிரக்ஞையற்ற மௌனத்தில் கரைகிறார்!</p>
<p class="content"><span style="color: #ff0000"><strong>வ</strong></span>ழியில் ஒரு சாலையோரக் கடையில் சாப்பிட அமர்ந்தபோது, பேச்சு பொழுதுபோக்குகள் பற்றி திரும்பியது. ''மூணு வருஷங்களுக்கு ஒரு படம் பண்றீங்க, மத்தபடி உங்களுக்கு என்ன பொழுதுபோக்கு தலைவரே?'' என்று கேட்டார் ஹரி.</p>
<p class="content">''டிராவல்தான்! மனசு சொல்ற பாதையிலெல்லாம் போயிட்டே இருப்பேன். இல்லே, வீட்டிலேயே மாசக்கணக்கில்கூட அமைதியா இருப்பேன். தினம் ஒரு மணி நேரம் யோகா. அப்புறம் மெடிடேஷன்!</p>
<p class="content">முக்கியமா புஸ்தகம் வாசிப்பேன். பகவத்கீதா ரொம்பப் பிடிக்கும். எப்போ படிச்சாலும் புதுசு புதுசா விஷயம் சொல்ற புஸ்தகம். அப்புறம் ஹிஸ்டரி... எனக்கு மனிதர்களின் வரலாறு பிடிக்கும். ஏன்னா... ஒரு தேசத்தோட வரலாறு எவ்வளவு முக்கியமோ, அதே அளவு ஒரு தனி மனுஷனோட வரலாறும் முக்கியம். நீ சாதாரண மனுஷனா இருந்தா, உனக்குச் சரித்திரம் இல்லை. ஆனா, நீயே மகாத்மா காந்தியா இருந்தா... நீயும் உன் தேசத்தின் வரலாறும் வேற வேற இல்லேனு சொல்வாங்க... கரெக்ட்ல!</p>
<p class="content">'லீ க்வான் யூ’-னு ஒரு மனுஷன் நினைச்சார்... சும்மா மீன் பிடிக்கிற ஒரு குட்டித் தீவான சிங்கப்பூரை, உலகத்தின் நம்பர் ஒன் சூப்பர் மார்க்கெட்டா மாத்திக் காட்டினார். எங்கேயோ தென் ஆப்பிரிக்காவில் டிரெய்ன்ல இருந்து காந்தியை ஒரு வெள்ளைக்காரன் பிடிச்சு வெளியே தள்ளினான். தன்னை மதிக்காத வெள்ளையனுக்கு, தன் தேசத்தையே மதிக்கக் கத்துக்கொடுத்தார்.</p>
<p class="content">மண்டேலா, நம்ம மாதிரி ஒரு மனுஷன். கறுப்புத் தோலு. ப்ளாக் - வொயிட்னு நடந்த நிற வேற்றுமைக் கொடுமையை முடிவுக்குக் கொண்டுவந்த தலைவன். அவரை ஜெயில்ல தூக்கிப்போட்டாங்க.</p>
<p class="content">27 வருஷம்... ஒரு இருட்டு ரூம்ல உட்கார்ந்துக்கிட்டு ஒரு தேசத் தையே மாத்தின மனுஷன். அதுதானே தவம்; அப்போ அவர்தானே ரிஷி!</p>
<p class="content">'செல்லாத காசுக்குள்ளேயும் செப்பு இருக்கும்’னு சொல்வாங்க. சும்மா ஆளைப் பார்த்து எடை போடக் கூடாது கண்ணா! அது கறுப்புத் தோலாவும் இருக்கலாம்; கண்டக்டராவும் இருக்கலாம். கஷ்டம்தான், அடிதான், அவமானம்தான் ஒரு மனுஷனை உருவாக்கும். நாளை நடப்பதை யார் அறிவார்!'' - சிறு புன்னகை வழிய புதிராகப் பேசினார் ரஜினி.</p>
<p class="content"><span style="color: #ff0000"><strong>ஒ</strong></span>ரு மணி நேரம் பரவசம் பொங்க ஒரு பாறை போல துளி சலனம் சஞ்சலம் இல்லாது அமர்ந்திருந்த ரஜினி, கண் விழிக்கிறபோது ஒரு குழந்தை போல இருக்கிறார். மனசு உற்சாகத்தில் துள்ளுகிறது. ஷார்ப்பான சின்னக் கண்களில் கோடிக் கோடி நட்சத்திரங்கள் கும்மியடிக்கின்றன!</p>
<p class="content">குகைக்கு வெளியே புது மனிதனாக வருகிறார் ரஜினி. கற்கள் தாறுமாறாகக் கீற, கிழிசல் சட்டையுடன் மேலே வருகிற ரஜினி, அப்படியே அங்கேயே மண்ணில் சரிகிறார். மனசு மௌனத்தில் சஞ்சரிக்கிறது.</p>
<p class="content">''எப்படி ஃபீல் பண்றீங்க தலைவரே?'' - ஆர்வமாக ஹரி கேட்கிறார்.</p>
<p style="text-align: center"><img alt="" align="middle" width="600" height="392" src="http://www.vikatan.com/av/2014/05/zwyzju/images/p67c.jpg"></p>
<p class="content">''நான் வேற உலகத்தில் இருந்தேன் ஹரி. என்னோட 55 வருஷ வாழ்க்கை, 30 வருஷ சினிமாவில் நான் பார்க்காத சந்தோஷத்தை பாபாஜி கொடுத்துட்டார். என் மனசு நிறைஞ்சு போச்சு; நான் மறுபிறவி எடுத்துட்டேன். பாபாஜியின் ஆசீர்வாதம் எனக்குக் கிடைச்சிருச்சு ஹரி. அது எனக்கும் பாபாவுக்கும் இடையில் நடந்த விஷயம். அதை வெளியே சொல்ல மாட்டேன். எனக்குள்ள புது சக்தி, புது ரத்தம் ஊறின மாதிரி இருக்கு ஹரி. இதுதான் இதைத்தான் நான் தேடி அலைஞ்சேன். தேங்க் யூ பாபா!'' - கண்கள் கசிய ரஜினி சரிய, மிக அருகே ஓர் உறுமல் கேட்டது, அது ஒரு புலியின் உறுமல்!</p>
<p class="content">அந்தப் பக்கம் இருந்த மலைவாசி அலறினான்... ''சாப், டைகர் சாப்!''</p>
<p class="content">கூடவே, பயத்தில் ஒரு நாய் கதறலாகக் குரைக்கும் ஓசை!</p>
<p class="content"><span style="color: #ff0000"><strong>வா</strong></span>ர்த்தை வராமல் தடுமாறுகிறார் மலைவாசி. பக்கத்தில் நிற்கிற நாய்க்கும் நடுக்கம் குறையவில்லை.</p>
<p class="content">''சாப்... டைகர் சாப்! புலி வந்துருச்சு...'' - பதற்றத்தோடு விவரிக்கிறார்... ''நீங்க குகைக்குள் போயிட்டீங்க. நான் இங்கே தனியா நாயோட உட்கார்ந்திருந்தேனா... மலையேறி வந்த அசதியில கொஞ்சம் கண் அசந்துட்டேன். திடீர்னு நாய் குரைக்க ஆரம்பிச்சதும், கண்ணு முழிச்சுப் பார்த்தா டைகர் சாப். தூரத்தில் நின்னு பார்க்குது. அந்தப் பக்கம் நீங்க குகைக்குள்ள இருக்கீங்க. இந்தப் பக்கம் புலி வருது. என்ன நடக்குமோனு ரொம்பப் பயந்துட்டேன் சாப்! பெரிய புலி. சும்மா மொரட்டு உடம்பு. அசைஞ்சு அசைஞ்சு வருது. வயித்தைக் கலக்கிருச்சு சாப்!'' - கடகடவெனக் கொட்டிய மலைவாசியின் தோளை இழுத்து அணைக்கிறார் ரஜினி.</p>
<p class="content">''கொஞ்சம் சாந்தமா இருங்க. நாம இருக்கிற இடத்துக்கு அவங்க வரலை. அவங்க இடத்துக்குத்தான் நாம வந்திருக்கோம். அதான், 'இது யார்டா புதுசா மனுஷங்க வந்திருக்காங்க?’னு பார்க்க வந்திருப்பாங்க!'' என்று அவர் தோளில் கை போட்டுச் சிரிக்கிறார் ரஜினி.</p>
<p class="content">''அஞ்சு நிமிஷம், அப்பிடியே நின்னுருந்துச்சு. அப்புறம் மெள்ள இந்தப் புதர் பக்கம்தான் இறங்குச்சு!'' என்று கை காட்டுகிற மலைவாசியிடம், ''கூல்... கூல்! நாம அவங்க கெஸ்ட்டுப்பா!'' என்கிறார் குறும்பாக!</p>
<p class="content"><span style="color: #ff0000"><strong>பு</strong></span>லிகள் உலவும் கானகத்தில், குளிர் மலைச் சிகரச் சரிவில், ரஜினி நிற்கிறார். நெஞ்சு நிறைய ஆழமாகச் சுவாசிக்கிறார். தன் கைக் காப்பைச் சரிசெய்தபடி, ஏகாந்தமான மனநிலையில் கொஞ்சம் காலாற நடக்கிறார்.</p>
<p class="content">வழக்கமான அந்தச் செம்புக் காப்பு தவிர, இப்போது ரஜினியின் கையில் புதுசாக அழகுக் காப்பு ஒன்று மின்னுகிறது. கொஞ்சம் தங்கம், கொஞ்சம் வெள்ளி, கொஞ்சம் செம்பு என மூன்று கம்பிகள்கொண்ட முறுக்கு இது. கிரியா யோகா பெற்றதற்கான தீட்சையின்போது, ரஜினிக்கு அணிவிக்கப்பட்ட காப்பு இது. தைவானில் தயாராகி, அமெரிக்காவில் தயா மாதாவிடம் ஆசீர்வாதம் பெற்று, ரஜினியின் கையில் வந்து அமர்ந்த வளையம்!</p>
<p class="content"><span style="color: #ff0000"><strong><img alt="" align="right" width="300" height="370" src="http://www.vikatan.com/av/2014/05/zwyzju/images/p67.jpg">தி</strong></span>ரும்பும் வழியில், ஒரு மரத்தடியில் சில நிமிடங்கள் இளைப்பாறுகிற நேரம்... ''நிறையப் படங்கள் செய்துட்டீங்க. பெருசா பேர் வாங்கியாச்சு. இதோ 'சந்திரமுகி’யோட சக்சஸ் ஒரு புது ஹிஸ்டரி. இனி யாருக்கு நீங்க என்ன ப்ரூவ் பண்ணணும்? உங்க மனசில் என்ன இருக்கு தலைவரே?''</p>
<p class="content">''யாரோ... எப்பவோ நட்ட மரம் நமக்கு நிழல் தருது. என்னிக்கோ யாரோ வெட்டின கிணறு நமக்குத் தண்ணீர் தருது. இதோ நாம நடக்கிற இந்தப் பாதையும் அப்படித்தானே! எல்லாரும் ஏதாவது செய்யணும். ஒரு தலைவன் நினைச்சா, அதை தேசத்துக்கே செய்யலாம்... அசோகர் மரம் நட்ட மாதிரி. சாதாரண ஒரு மனுஷன் நினைச்சா, சக மனுஷனுக்காவது அதைச் செய்ய முடியும். அது பற்றித்தான் யோசிப்பேன்!'' - பதில் எதிர்பாராமல், சொல்லி நடக்கிறார் ரஜினி.</p>
<p class="content"><span style="color: #ff0000"><strong>''உ</strong></span>ங்களுக்கு எவ்வளவோ ரசிகர்கள் இருக்காங்க...'' என ஹரி சொல்லும்போதே, ''யெஸ், ட்ரூ!'' திரும்பிப் பார்க்கிற ரஜினி நடைவேகத்தைக் குறைக்காமல் பேசுகிறார்... ''நிறைய... நிறைய இருக்காங்க. கடவுள் தந்த பரிசு. எனக்கு இந்த ரசிகர்கள், சிஷ்யர்கள் நிறைய இருக்கலாம். ஆனால், ஒரு சிஷ்யன் எப்படி இருக்கணும்னு எனக்குக் கத்துக்குடுத்தது பாபாதான்!</p>
<p class="content">பாபாவுக்கு ஒரு சின்னக் குழு உண்டு. அவர் ஒருவரை சிஷ்யரா ஏத்துக்கிறது அபூர்வத்திலும் அபூர்வமான காரியமாம். அதுக்குப் பல சத்தியசோதனைகள் உண்டு.</p>
<p class="content">ஒருமுறை, திடீர்னு ஒரு ஆள் பாபா இருந்த இடத்துக்கு எப்படியோ வந்துட்டார். பாபாவைப் பார்த்ததும் பரவசமாகி, 'அய்யா, நான் உங்களைத்தான் தேடிட்டே இருக்கேன். இந்த மலைப் பாறைகளுக்கு நடுவே நீங்க எங்கே இருப்பீங்கனு மாசக்கணக்கில் தேடித் திரிஞ்சேன். என்னை உங்க சிஷ்யனா எப்படியாவது ஏத்துக்கணும் சாமி, நான் கெஞ்சறேன், உங்க காலில் விழறேன்’னு மன்றாடியிருக்கார்.</p>
<p class="content">பாபா பதில் எதுவும் சொல்லலை. 'அய்யா! நீங்க என்னை ஏத்துக்கலைனா, இந்த மலை உச்சியில் இருந்து நான் குதிச்சிருவேன். உங்க வழிகாட்டுதல் இல்லாம நான் வாழ்ந்து பயன் இல்லை சுவாமி!’னு கதறி இருக்கார். 'அப்படின்னா குதிச்சிடு. நீ இப்போ இருக்கிற நிலைமையில் உன்னை என்னால் ஏற்க முடியாது’னு பாபா சொன்னதும், அதே வேகத்தில் ஓடிப் போய் மலை உச்சியில் இருந்து டமால்னு குதிச்சுட்டாராம் அந்த ஆள்.</p>
<p class="content">எல்லாரும் அதிர்ச்சியாகிப் பார்க்க, கீழே விழுந்துகிடக்கிற அந்த ஆளின் உடலை எடுத்துட்டு வரும்படி சொன்னாராம் பாபா. கீழே தரையில் சிதறிக்கிடந்த அவரோட உடம்பின் பாகங்களை சிஷ்யர்கள் போய் அள்ளிட்டு வந்தாங்களாம். குருநாதர், தன் கையை அந்த உடம்பின் மீது வெச்சதும், சடார்னு அந்த ஆளுக்கு உயிர் வந்து எழுந்து, பாபா காலில் விழுந்து கும்பிட்டாராம்.</p>
<p class="content">'நீ இப்போ என் சீடனாகத் தயாராக உள்ளாய்!’னு உயிர்ப்பிக்கப்பட்ட அந்தச் சீடரைப் பார்த்து பாபா சொன்னாராம். 'நீ என் கடுமையான பரீட்சையில் தேறிட்டே. அழிவற்ற எங்கள் குழுவில் நீயும் இப்போ ஒருவன்!’னு அவரைத் தன்னுடன் சேர்த்துக்கிட்டார்னு 'ஒரு யோகியின் சரிதம்’ புத்தகத்தில் படிச்சேன். ஒரு குருவுக்கு சிஷ்யன்னா அப்படி இருக்கணும். சரணாகதிதானே இருக்கிறதிலேயே பெரிய அன்பு!''</p>
<p class="content"><span style="color: #ff0000"><strong>ஏ</strong></span>தேதோ பேசியபடி நடக்கிற ரஜினி, மகிழ்ச்சியாக இருக்கிறார். பாபாவின் அருள் குகை தந்த பரவச அதிர்வுகளும், அந்த மலைக் காற்றில் கிடைத்த புத்துணர்ச்சியு மாக, புதுநடை போடுகிறார்.</p>
<p class="content"><img alt="" align="left" width="250" height="406" src="http://www.vikatan.com/av/2014/05/zwyzju/images/p67b.jpg">''ஆனா, நீங்க ரசிகர்களைச் சந்திக்கிறதே அபூர்வமா இருக்கே?'' - சிரித்துக்கொண்டே ஹரி கேட்க, ''அதுதான் என்னோட ஒரே வருத்தம்! என்னை நேசிக்கிறவங்களைச் சந்திக்க முடியாமப்போறது ஒரு சோகம்தான். பத்திரிகையில் என் போட்டோ பார்த்தாலே சந்தோஷமாகிடுறாங்க. நான் நடிச்சு ஒரு படம் வந்தா, திருவிழா மாதிரி கொண்டாடுறாங்க. என்னைப் பார்க்கணும்னு தவிக்கிறாங்க. ஆனா, அதுக்கு அவங்க நிறையச் செலவழிக்கிறாங்க... பணம், நேரம், எனர்ஜினு நெறைய!</p>
<p class="content">என் ரசிகர்களில் நிறையப் பேர் அப்பாவி மனுஷங்க; கூலி வேலை பார்க்கிறவங்க. அவங்க உழைச்சாதான் அவங்க குடும்பத்துக்குச் சாப்பாடுங்கிற மாதிரி கஷ்டப்படுறவங்க. 'முதல்ல உங்க அம்மா - அப்பாவைப் பாருங்க, உங்க குடும்பத்தைக் கவனிங்க’னு சொல்லிட்டே இருப்பேன். அதுதான் முதல் கடமை. 'நீ எங்கேயோ இருக்கே, நான் எங்கேயோ இருக்கேன். ஆனால், என் இதயத்தில் நீ மட்டும்தான் இருக்கே’னு சொல்லத் துடிப்பேன். பிறந்த நாள், இல்லே... ஏதாவது விழா அப்படினு என்னைப் பார்க்கிறதுக்காக அவங்க பைசா செலவழிக்கிறது எனக்குக் கஷ்டமா இருக்கு. எங்கேயோ நான் போகும்போது, கூட்டத்தில் திமிறிக்கிட்டு 'தலைவா வாழ்க’னு என் ரசிகன் இடிபடுறதை, சட்டை கிழிஞ்சு நிக்கிறதை சத்தியமா என்னால தாங்க முடியலை. அதான் எனக்கு ஒரே தயக்கம்! ஆனா, எனக்கு என் ரசிகன்தான் எல்லாம்! அட்லீஸ்ட், நன்றி சொல்லவாவது அவங்களை நான் சந்திக்கணும்!'' - யோசனையில் தாடியை வருடுகிறார் ரஜினி.</p>
<p class="content"><span style="color: #ff0000"><strong>''அ</strong></span>ப்படி நீங்க வேற என்ன செய்யணும்னு நினைக்கறீங்க?'' சற்றும் எதிர்பாராமல் ஹரி கேட்டுவிட, சிறு புன்னகையுடன் திரும்பிப் பார்க்கிறார் ரஜினி.</p>
<p class="content">''ராமகிருஷ்ண பரமஹம்சரிடம், ஒரு அம்மா தன் பையனை அழைச்சிட்டு வந்தாங்க. 'சாமி, இவன் எப்பப் பார்த்தாலும் ஸ்வீட்டா சாப்பிடுறான். அது உடம்புக்கு ரொம்பக் கெடுதினு சொன்னாலும் கேட்க மாட்டேங்கிறான். நீங்கதான் புத்தி சொல்லணும்’னு அந்தம்மா கேட்டுக்கிட்டாங்க. அவர் அந்தப் பையனை ஒரு மாசம் கழிச்சு அழைச்சிட்டு வரச் சொன்னார். 'ஏன்... இந்த சின்ன விஷயத்துக்குப் போய் ஒரு மாசம் கழிச்சு வரச் சொல்றார்?’னு யாருக்கும் புரியலை.</p>
<p class="content">ஒரு மாசம் கழிச்சு, மறுபடி பையனை அழைச்சிட்டு வந்தாங்க அந்தம்மா. குட்டிப் பையனைத் தூக்கித் தன் மடியில் உட்காரவெச்சுக்கிட்ட பரமஹம்சர், 'ஸ்வீட் சாப்பிடுறது தப்பில்ல குழந்தை. ஆனா, நிறைய ஸ்வீட் சாப்பிட்டா, அது உடம்புக்கு நல்லது இல்லை. முதலில் பல்லு கெட்டுப்போகும். அப்புறம் வயிறு கெட்டுப்போகும். கொஞ்சங் கொஞ்சமா உடம்பே கெட்டுப்போயிடும். அம்மா சொல்றது உன் நல்லதுக்குத்தான் கண்ணா!’னு சொல்லி அனுப்பிச்சார்.</p>
<p class="content">ஆசிரமத்தில் இருந்தவங்களுக்கு சந்தேகம், 'ஏன் குருவே... இதை நீங்க அன்னிக்கே அந்தப் பையனுக்கு சொல்லி இருக்கலாமே, ஏன் இவ்வளவு நாள் தள்ளி வரச் சொன்னீங்க?’னு கேட்டாங்களாம்.</p>
<p style="text-align: center"><img alt="" align="middle" width="500" height="325" src="http://www.vikatan.com/av/2014/05/zwyzju/images/p67a.jpg"></p>
<p class="content">'அது சரிதான். ஆனா, ஸ்வீட் எனக்கும் பிடிக்கும். அது கூடாதுனு அந்தப் பையனுக்குச் சொல்றதுக்கு முன்னால, அதுக்கு என்னைத் தகுதியாக்கிக்கணும் இல்லையா? நான் ஒரு மாசம் அவகாசம் கேட்டது அந்தக் குட்டிப் பையனுக்காக இல்லை... எனக்கு!’னு சிரிச்சாராம் குரு.</p>
<p class="content">அதுதான் சரி, நீ சொல்லப்போறது நல்ல விஷயமாகவே இருந்தாலும், அதைச் சொல்றதுக்கு முதலில் நீ உன்னைத் தகுதியாக்கிக்கணும்!</p>
<p class="content">'வரம் கிடைக்கணும்னா மட்டும் இல்லை, கொடுக்கணும்னாகூட தவம் இருக்கணும்!''’- புன்னகை வழியும் உதடுகளுடன் அழுத்தமாகச் சொல்கிறார் ரஜினி.</p>
<p class="content">அதில் ஆயிரமாயிரம் அர்த்தங்கள்!</p>
<p style="text-align: right"><span style="color: #ff0000"><strong>(காந்தம் இழுக்கும்)</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பொக்கிஷம் - ஜோக்ஸ்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="650" height="931" src="http://www.vikatan.com/av/2014/05/zwyzju/images/p73.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நானே கேள்வி... நானே பதில்! </div>
<div class="subtitle1">மது சைவமா... அசைவமா..?</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>''மோடி அழைத்ததும் விஜய் ஓடிப்போய்ச் சந்தித்தது பயத்தால்தானே?''</strong></span></p>
<p class="content">''மரியாதைக்காகக்கூட இருக்கலாம். எல்லோரும் நடிகை நந்திதா தாஸ் போல் எதிர்வினை ஆற்ற முடியாது. 2008-ல் அவர் இயக்கிய திரைப்படம் ஃபிராக் (Firaaq)-க்கு குஜராத் படுகொலையே கதைக் கரு. அந்தத் துயரத்தின் தூண்டுகோலான மாநில முதல்வர் மோடி அந்தத் திரைப்படத்தைத் தனக்குத் தனியே போட்டுக்காட்ட வேண்டும் என்றார். 'ஃபிராக் திரைப்படம், குஜராத்தின் எல்லா தியேட்டர்களிலும் வரும். எவரும் பார்க்கலாம். மோடிக்குத் தனியாகப் போட்டுக்காட்ட அவசியம் இல்லை’ என்றார் நந்திதா தாஸ்.</p>
<p style="text-align: right"><span style="color: #ff9900">- தாமு, தஞ்சாவூர்.</span></p>
<p class="content"><span style="color: #ff0000"><strong>''2000 ஆண்டுகள் கழிந்தும், திருக்குறள் இன்றும் உயிர்ப்போடு இருக்கக் காரணம் என்ன?''</strong></span></p>
<p class="content">''அதன் அளவுதான். வருங்காலத்தில் மனிதன் படிப்பதற்குப் பொறுமை இழப்பான் என்று தெரிந்துதான், ஏழு வார்த்தைக்குள் ஒரு திருக்குறளை எழுதியுள்ளார் திருவள்ளுவர். உலகின் முதல் ட்விட், திருக்குறள்தான்!''</p>
<p style="text-align: right"><span style="color: #ff9900">- எஸ்.மோகன் குமார், சேலம்.</span></p>
<p class="content"><span style="color: #ff0000"><strong>''வருங்காலச் சந்ததியினர், அநியாயத்துக்குத் துணை நிற்பார்களா... இல்லை எதிர்ப்பார்களா?''</strong></span></p>
<p class="content">''மு.மேத்தாவின் 'வாழையடி வாழை’ கவிதை வரிகள் நினைவுக்கு வருகிறது.</p>
<p class="content">'நான் மண்ணில் வேரோடி<br>
மாநிலத்தில் கால் பதித்து<br>
வீசும் புயல் காற்றை<br>
விழும் வரைக்கும் நின்றெதிர்ப்பேன்!<br>
நின்றெதிர்த்த முடிவினில் நான்<br>
நிலத்தில் விழுந்துவிட்டால்<br>
என் கன்றெதிர்க்கும்!<br>
கன்றுகளின் கன்றெதிர்க்கும்...<br>
என் ஒவ்வோர் இறப்பும்<br>
ஒவ்வொரு பிறப்பு!’ ''</p>
<p style="text-align: right"><span style="color: #ff9900">- எம்.விக்னேஷ், மதுரை.</span></p>
<p class="content"><span style="color: #ff0000"><strong><img alt="" align="right" width="250" height="418" src="http://www.vikatan.com/av/2014/05/zwyzju/images/p19.jpg">''இளம் தலைமுறையில் பலர் பொறுப்பு இல்லாமல் நடந்துகொள்வதற்கு யார் காரணம்?''</strong></span></p>
<p class="content">''ஒரு சிறுவனை, பலர் சேர்ந்து அடித்துக்கொண்டிருப்பதை அந்த வழியே வந்த கிரேக்கத் தத்துவஞானி பயோஜினிஸ் கண்டார். அவனை அடிப்பற்கான காரணத்தைக் கேட்டார். அவனது தவறான நடத்தைக்காக அடிப்பதாக அவர்கள் கூறினார்கள். அதற்கு பயோஜினிஸ், 'இவனை அடிக்காதீர்கள். இவனுக்கு நல்ல நடத்தையைக் கற்றுத்தராத இவனது தந்தையை அடியுங்கள். அவரே தண்டனைக்குரியவர்’ என்றார். குடும்பமே குழந்தையின் ஆதாரம். வீட்டில் கற்றுத்தரப்படும் நல்ல பழக்கம் என்றுமே மாறாது. கற்றல், வீட்டில் இருந்து தொடங்க வேண்டும்!''</p>
<p style="text-align: right"><span style="color: #ff9900">- கே.சரஸ்வதி, ஈரோடு</span>.</p>
<p class="content"><span style="color: #ff0000"><strong>''அரசியல்வாதிகளின் அறுபடை வீடு எது?''</strong></span></p>
<p class="content">''வேலூர், பாளையங்கோட்டை, மதுரை, திருச்சி, புழல், திகார்!''</p>
<p style="text-align: right"><span style="color: #ff9900">- அ.பேச்சியப்பன், ராஜபாளையம்.</span></p>
<p class="content"><span style="color: #ff0000"><strong>'' 'வாழ்வா... சாவா?’ - போராட்டம் என்றால் என்ன?''</strong></span></p>
<p class="content">''காஷ்மீரில் தீவிரவாதிகளால் சுட்டுக் கொல்லப்பட்ட தமிழக வீரர் மேஜர் முகுந்த் வரதராஜனுடன் சேர்ந்து தீவிரவாதிகளுடன் போரிட்ட ராணுவ அதிகாரி ஸ்ரீகாந்தின் சமீபத்திய கூற்று இது... 'தீவிரவாதிகள், பாகிஸ்தானில் இருந்து வருகிறார்கள். அவர்களது வாழ்க்கை அதிகபட்சம் ஐந்து வருடங்களுக்கு மேல் இருக்காது எனத் தெரிந்தே, இந்தியப் பகுதிகளுக்குள் வருகிறார்கள். அவர்களது குடும்பங்களுக்கு, பாகிஸ்தான் அரசு லட்சக்கணக்கில் பணத்தை அள்ளிக் கொடுக்கிறது. அவர்கள் சாவதற்காக வருகிறார்கள். நாங்கள் எங்கள் நாட்டையும், மனைவி மக்களையும் காப்பாற்ற ராணுவத்தில் இணைந்து போராடுகிறோம்...’ இப்போ இரண்டுக்குமான வித்தியாசம் தெரிந்ததா சாரே..?</p>
<p style="text-align: right"><span style="color: #ff9900">- முத்தூஸ், ராமநாதபுரம்.</span></p>
<p class="content"><span style="color: #ff0000"><strong>''எப்படிப்பட்ட ஆசிரியர்கள் இன்று தேவை?''</strong></span></p>
<p class="content">'' 'எங்க காலத்துல எல்லாம்...’ என்று ஆரம்பிக்காமல், 'நமது காலத்தில்...’ என்று ஆரம்பிக்கும் ஆசிரியர்கள்!''</p>
<p style="text-align: right"><span style="color: #ff9900">- கி.ரவிக்குமார், நெய்வேலி.</span></p>
<p class="content"><span style="color: #ff0000"><strong>''மது, சைவமா... அசைமா?''</strong></span></p>
<p class="content">''அது சைவம்தான். அது பண்ற வேலைதான் அசைவம்!''</p>
<p style="text-align: right"><span style="color: #ff9900">- ஜெ.மாணிக்கவாசகம், சேலம்.</span></p>
<p class="content"><span style="color: #ff0000"><strong>''தோல்வி பற்றி தங்களின் கருத்து?''</strong></span></p>
<p class="content">''என்னுடைய கருத்தைவிட, பிரபல நகைச்சுவை நடிகர் சார்லி சாப்ளின் இப்படிக் கூறுகிறார். 'ஒவ்வொரு முறை தோற்கும்போதும் ஒரு முட்டாள் வெளியேறுகிறான்’ என்றார்.''</p>
<p style="text-align: right"><span style="color: #ff9900">- சங்கை ஜி.குப்புசுவாமி, வடபழநி.</span></p>
<hr>
<p class="content">எல்லோரும் எழுதலாம்! கேள்வியும் பதிலும் உங்களுடையதே. 'நானே கேள்வி - நானே பதில்’ என்று தலைப்பிட்டு தபாலில் அனுப்பவும்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செய்திகள்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="650" height="461" src="http://www.vikatan.com/av/2014/05/zwyzju/images/P6A.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வலை பாயுதே!</div>
<div class="subtitle1">சைபர் ஸ்பைடர்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="492" src="http://www.vikatan.com/av/2014/05/zwyzju/images/p94b.jpg"></p>
<p style="text-align: center"><img alt="" align="middle" width="650" height="423" src="http://www.vikatan.com/av/2014/05/zwyzju/images/p94(1).jpg"> </p>
<p style="text-align: center"><img alt="" align="middle" width="650" height="275" src="http://www.vikatan.com/av/2014/05/zwyzju/images/p94aa.jpg"></p>
<p style="text-align: center"><img alt="" align="middle" width="650" height="326" src="http://www.vikatan.com/av/2014/05/zwyzju/images/p94a.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பொன்னியின் செல்வன் - போட்டி முடிவுகள்!</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="650" height="971" src="http://www.vikatan.com/av/2014/05/zwyzju/images/p93.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பொன்னியின் செல்வன் - பரிசுப்போட்டி</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="650" height="981" src="http://www.vikatan.com/av/2014/05/zwyzju/images/p18.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ விகடன் - இன்று... ஒன்று... நன்று!</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><img alt="" align="left" width="250" height="100" src="http://www.vikatan.com/av/2014/05/zwyzju/images/p16a.jpg">விகடன் வாசகர்களுக்கு, எழுத்தாளர் பாமரனின் அன்பான வணக்கங்கள்... </strong></span></p>
<p class="content">தந்தை பெரியாரை நாத்திகராக மட்டுமே அடையாளம் காட்டுறாங்க. ஆனா, அவர் பேசின பல நூறு அரசியல் கருத்துகளில் நாத்திகமும் ஒண்ணு... அவ்வளவுதான்! அதேசமயம், 'பெரியார் பிறந்த மண்ணில் கோயில்கள் அதிகமாகிவிட்டன’னு புலம்புறாங்க சிலர். அதுக்குக் காரணமும் பெரியார்தான். கோபுரங்களைத் தரிசனம் செய்வது மட்டுமே வழிபாடுனு இருந்த நிலைமையை மாற்றி, ஆலயத்துக்குள் போய் வழிபடுவதைச் சாமான்ய மக்களின் உரிமையாக மாற்றியவர் பெரியார். வைக்கம் வீதிகளில் நடமாடும் உரிமை மறுக்கப்பட்ட மக்களுக்காகப் போராடியவரும் பெரியார்தான். தன்னோட இறுதி மூச்சு வரை மனிதத்துக்காகப் போராடிய பெரியாரை, 'நாத்திகம், ஆத்திகம்’கிற சின்னச் சிமிழ்களுக்குள் அடக்கிவிட முடியாது!</p>
<p class="content"><img alt="" align="right" width="250" height="386" src="http://www.vikatan.com/av/2014/05/zwyzju/images/p16.jpg">நேமாலஜி, ஜெம்மாலஜி, ஜோதிடம், வாஸ்து மீன்கள்... மக்களுக்குப் பிரச்னை அதிகமாக அதிகமாக இந்த வியாபாரிங்களோட தொல்லைக்கு எல்லையே இல்லாமப் போயிருச்சு. ஒரே குடும்பத்துல கணவனுக்குக் குதூகலம், மனைவிக்குக் குழப்பம்னு சொல்றாங்க. அதெப்படி ஒரே குடும்பத்துக்குள் கணவனுக்குக் குதூகலமும், மனைவிக்குக் குழப்பமும் இருக்க முடியும்? இந்த மாதிரி விஷயங்கள்லாம் பொய், புரட்டுங்கிறதுக்குச் சங்க இலக்கியத்துலயே சான்றுகள் இருக்கு... தெரியுமா?</p>
<p class="content">மனுஷங்க மாதிரி மோசமான 'குத்தம் சொல்லி’களைப் பார்க்கவே முடியாது. யானைகளோட வழித்தடங்களை அழிச்சு, அதன் வசிப்பிடங்களில் குடில் கட்டி கோடை விடுமுறையைக் கொண்டாடுவோம். அப்போ, தண்ணி தேடி யானை அந்தப் பக்கம் வந்தா... உடனே, 'குடியிருப்புக்குள் யானைகள் புகுந்து அட்டகாசம்’னு பதறுவோம். கொடுமையிலும் கொடுமையா, 'கேரள யானைகள் தமிழகத்தில் புகுந்து அட்டகாசம்’னுலாம் ஸ்க்ரோலிங் ஓட்டுறது நம்ம பயகதான். யானையில என்னய்யா தமிழ் யானை, மலையாள யானை... உங்க மொழிப்பற்றுக்கு ஒரு அளவே இல்லையா?</p>
<p class="content">'இன்னைக்கெல்லாம் யாருங்க சாதி பார்க்குறாங்க?’னு கேக்கிறவங்களும், 'இன்னமும் எதுக்கு சார் இடஒதுக்கீடு கொடுக்கணும்?’னு கேக்கிறவங்களும் சொல்ற கருத்துகளைக் கேட்டா, நியாயமான கோரிக்கை போலத்தான் தெரியும். ஆனா, நிஜ நிலவரம் என்ன தெரியுமா? முகத்துல அறையும் அந்த உண்மையைத் தெரிஞ்சுக்கங்க...</p>
<p class="content">சமீபத்துல, 'போலீஸ் ஸ்டேஷன்லயே வாஸ்து மீன் தொட்டியை உயர் அதிகாரி ஒருவர் திறந்துவைத்தார்’னு ஒரு செய்தி வாசிச்சேன். சிரிப்பை அடக்க முடியலை. இந்த வாஸ்து பத்தி செம ஷோக்கா ஒரு செய்தி இருக்கு... கேளுங்க!</p>
<p class="content">சமூக வலைதளங்களை எப்படிப் பயன்படுத்தணும். ஆனா, நாம எப்படிப் பயன்படுத்துறோம்... காது கொடுத்துக் கேட்கலாமா?</p>
<p class="content"><span style="color: #0000ff">22.05.14 முதல் 28.05.14 வரை 044-66802911*</span>என்ற எண்ணில் அழையுங்கள். சிரிக்கலாம்.... சிந்தனைகளை விதைக்கலாம்!</p>
<p style="text-align: right"><span style="color: #ff0000"><strong>அன்புடன்,</strong></span></p>
<p style="text-align: right"><span style="color: #ff0000"><strong>பாமரன்.</strong></span></p>
<p style="text-align: center"><span style="color: #ff0000"><strong><img alt="" align="middle" width="650" height="101" src="http://www.vikatan.com/av/2014/05/zwyzju/images/p16b.jpg"></strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="450" height="1139" src="http://www.vikatan.com/av/2014/05/zwyzju/images/p4.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விகடன் மேடையில்... நாஞ்சில் நாடன்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="650" height="497" src="http://www.vikatan.com/av/2014/05/zwyzju/images/p27.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">டோட்டல் டேமேஜ்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><u> தெளிவாக படிக்க படங்களை க்ளிக் செய்யவும்</u></span></p>
<p style="text-align: center"><a target="_blank" href="http://www.vikatan.com/av/2014/05/zwyzju/images/p96.jpg"><img alt="" align="middle" width="300" height="443" src="http://www.vikatan.com/av/2014/05/zwyzju/images/p96sma.jpg"></a> <a target="_blank" href="http://www.vikatan.com/av/2014/05/zwyzju/images/p97.jpg"><img alt="" align="middle" width="300" height="441" src="http://www.vikatan.com/av/2014/05/zwyzju/images/p97sma.jpg"></a></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோக்ஸ் - 1</div>
<div class="subtitle1">ஓவியங்கள்: பாலு</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="400" height="1149" src="http://www.vikatan.com/av/2014/05/zwyzju/images/p34.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோக்ஸ் - 2</div>
<div class="subtitle1">ஓவியங்கள்: சுரேஷ்</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="650" height="391" src="http://www.vikatan.com/av/2014/05/zwyzju/images/p63.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோக்ஸ் - 3</div>
<div class="subtitle1">ஓவியங்கள்: கண்ணா</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="650" height="842" src="http://www.vikatan.com/av/2014/05/zwyzju/images/p82.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆகாசத்தின் உத்தரவு - சிறுகதை</div>
<div class="subtitle1">நட்சத்திர எழுத்தாளர்களின் சிறுகதை அணிவகுப்பு... </div>
<div class="subtitle2">இமையம், ஓவியங்கள்: பாலு</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>சி</strong></span>மென்ட் மேடையில் ஒரு குதிரையின் மீது கிழக்கு பார்த்த நிலையில் முனியசாமி மாதிரி கொடூரத் தோற்றத்தில் ஒரு சாமி உட்கார்ந்து இருந்தது. சாமி சிலைக்கு முன் எந்த அவசரமும் இல்லாமல் கருத்த நிறமுடைய ஓர் ஆள் கும்பிட்டுக் கொண்டிருந்தான். நடந்து வந்த களைப்பால் வழிந்த வியர்வை யைக்கூடத் துடைக்க வில்லை.</p>
<p class="content">கீழே வைத்திருந்த பையில் இருந்து செய்தித்தாள் ஒன்றை எடுத்து, தரையில் விரித்துப்போட்டான். பையில் இருந்த பொரிகடலை பொட்டலத்தை எடுத்துப் பிரித்துவைத்தான். ஒரு சீப்பு வாழைப்பழத்தை எடுத்துவைத்து அதில் ஊதுவத்தியைச் செருகினான். குவாட்டர் பிராந்தி பாட்டில் இரண்டு, சிகரெட் டப்பி ஒன்றை எடுத்து அடுக்கினான். எலுமிச்சைப்பழம், கற்பூரம், தேங்காய், பூ, வெற்றிலைபாக்கு... என்று படையலுக்கு உரிய பொருள்களை எடுத்துவைத்தான். கற்பூரத்தை எடுத்து, சாமி குதிரையின் காலடியில் வைத்து ஏற்றினான். கற்பூர தீபத்தில் மூன்று முறை காட்டிவிட்டு தேங்காயை உடைத்தான்; ஊதுவத்தியைக் கொளுத்தினான். எலுமிச்சைப்பழத்தை எடுத்து, அருகில் இருந்த சூலத்தில் செருகி இரண்டு இரண்டாக நான்கு பழங்களைப் பிளந்தான். அதில் திருநீறு, குங்குமத்தைத் தடவிவைத்துவிட்டு நெடுஞ்சாண்கிடையாக விழுந்து கும்பிட்டான். எழுந்து எலுமிச்சைப்பழத் துண்டுகளை எடுத்துக் கும்பிட்டு, கண்களில் ஒற்றிக்கொண்டு நான்கு திசைகளிலும் விட்டெறிந்தான்.</p>
<p class="content">பொரிகடலையை ஒரு பிடி அள்ளி, குதிரை மீது இருந்த சாமியின் பக்கம் விசிறினான். எஞ்சியதை நான்கு திசைகளிலும் தூவினான். பிராந்தி பாட்டிலில் ஒன்றைத் திறந்து தண்ணீர் தெளிப்பது மாதிரி சாமி மேடையைச் சுற்றிவந்து தெளித்தான். குதிரையின் மீதும் கொஞ்சம் தெளித்தான். நான்கு வாழைப்பழங்களை எடுத்து தோலை உரித்துவிட்டு, மாவு பிசைவது மாதிரி பிசைந்தான். நான்கு உருண்டைகளாக்கி நான்கு திசைகளிலும் விட்டெறிந்தான். குதிரையின் காலடியில் கொட்டிக்கிடந்த திருநீறு, குங்குமத்தை அள்ளி நெற்றி நிறையப் பூசிக்கொண்டு விழுந்து கும்பிட்டுவிட்டு எழுந்தான்.</p>
<p style="text-align: center"><img alt="" align="middle" width="650" height="464" src="http://www.vikatan.com/av/2014/05/zwyzju/images/p74c.jpg"></p>
<p class="content">நான்கு திசைகளிலும் பார்த்தான். ஏழு, எட்டு வன்னிமரங்கள் அங்கொன்றும் இங்கொன்றுமாக நின்றுகொண்டிருந்தன. ஒரு வேப்பமரம், கால் மைல், அரை மைல் தூரம் தள்ளி சவுக்குத் தோப்புகள், மக்காச்சோளக் காடுகள் இருந்தன. கோயிலைச் சுற்றி எதுவும் இல்லை. வெறும் கட்டாந்தரை, களர் நிலமாக இருந்தது. ஆடு-மாடுகள்கூடக் கண்ணில் படவில்லை. சாமியின் பக்கம் திரும்பிக் கும்பிட்டான். ரகசியம் மாதிரி முணுமுணுத்தான்.</p>
<p class="content">''இன்னிக்கி மாசி மகம். தெப்பத் திருநா நடக்கிற எடத்துக்குத் தொழிலுக்குப் போவப்போறேன். அதான் ஒங்கிட்ட உத்தரவு கேக்க வந்தேன். நீ உத்தரவு குடுத்தாப் போறேன். இல்லைன்னா, திரும்பி வூட்டுக்குப் போறேன்!'' என்றபடி அவன் கோயிலைச் சுற்றிலும் பார்த்தான். ஆட்கள் நடமாட்டம் இல்லை. காக்கா-குருவிகள்கூட இல்லை.</p>
<p class="content">காற்றின் அசைவு மட்டும்தான் இருந்தது என்பதைக் கவனித்தவன்... சாமியிடம் ரகசியம் மாதிரி சொன்னான், ''இன்னிக்குத் தொழிலுக்குப் போகவா... வாணாமா? உத்தரவு குடு. பல்லி வந்து எனக்குச் சகுனம் சொன்னாத்தான் போவேன். அதுவும் பீச்ச கை பக்கம் தாங்கல்ல சொல்லக் கூடாது. போற காரியம் விடியாது. சோத்து கை பக்கம் ஏவல்ல சொல்லணும். அப்பத்தான் போற காரியம் ஜெயிக்கும். புரியுதா? இன்னம் செத்தயில இருட்டிப்புடும். சட்டுனு உத்தரவு குடு'' என்று சொல்லிவிட்டு அந்த ஆள் தரையில் உட்கார்ந்தான்.</p>
<p class="content">அவனுடைய பார்வை சிமென்ட் மேடை, குதிரை, சாமி சிலை... என்று அங்குலம் அங்குலமாக ஆராய்ந்தது. அதோடு தன்னைச் சுற்றிலும் பார்த்தான். பல்லியின் சத்தம் கேட்கிறதா என்று காதுகளைக் கூர்மையாகத் தீட்டி வைத்துக்கொண்டிருந்தான்.</p>
<p class="content">ஐந்து, பத்து நிமிடங்கள் வரை உட்கார்ந்திருந்தான். தட்டான் பறக்கிற சத்தம்கூடக் கேட்கவில்லை. மேற்கில் பார்த்தான், சூரியன் சீக்கிரத்தில் மறைந்துவிடும் போல் இருந்தது. அவனுடைய முகம் கடுகடுவென்று மாறியது. சாமியிடம் கோபித்துக்கொண்டவன் மாதிரி சொன்னான், ''இங்கிருந்து நடந்து ரெண்டு மைலு தாண்டிப் போயித்தான் காரப் புடிக்கணும். அப்பறம் அங்க இருந்து அரை மணி நேரம். கார வுட்டு எறங்குனா தெப்பத் திருநா நடக்கிற எடத்துக்கு நடந்து போவணும். இங்கியே லேட்டாப் போனா, காரியம் ஆவுமா? கூட்டம் கலஞ்சிப்புடாதா? கூட்டம் கலஞ்சிப் புட்டா? நான் போயி அலஞ்சி, திரிஞ்சி வெறும் ஆளா திரும்பணுமா? ஏன் எதுக்கும் பதிலு சொல்லாம குந்தியிருக்க? 'காயா... பழமா?’னு சொல்லிடு. முடியாதுனா அப்பறம் எதுக்கு ஒம் மூஞ்சியில முழிக்கப்போறன்!'' - தரையில் இருந்து அந்த ஆள் எழுந்தான்.</p>
<p class="content">சாமி மேடையைச் சுற்றி வந்தான். சுற்றும் முற்றும் பார்த்தான். தரை, சிமென்ட் மேடை, குதிரை, சாமி என்று எல்லா இடத்திலும் பார்த்தான். பல்லி இருக்கிற மாதிரியே தெரியவில்லை. சத்தம் வருகிறதா என்று கவனித்தான். சாமி கோயிலுக்கு வரும் வழியைப் பார்த்தான். ஆட்கள் யாரும் வரவில்லை. மேற்கில் பார்த்தான். இன்னும் சற்றைக்கெல்லாம் சூரியன் மறைந்துவிடும்போல் இருந்தது.</p>
<p class="content">நேராக சாமியின் முன் வந்து கோபமாகக் கேட்டான், ''குவாட்டரு பாட்லு, சிகரெட், எலுமிச்சங்கா, பூ, பழம்னு ஒனக்கு வேண்டிய எல்லாத்தையும் கொண்டாந்து படையல் போட்டுட்டேன். எல்லா கருமாதியும் செஞ்சப் பின்னாலயும் எனக்கு ஏன் உத்தரவு குடுக்க மாட்டேங்கிற? கை நெறயப் பொருளு கெடைக்கணும்; கெடைக்கிறதுலதான் பாதியக் கொண்டாந்து ஒனக்கு சூலம், மணி, அங்கவஸ்திரம், கோழி காவு, குவாட்டரு பாட்லுனு கல்லு கருமாந்தரம் எடுக்கிறனே அப்பறம் என்ன? எனக்கு ஏன் உத்தரவு குடுக்காம லேட்டாக்கிற?</p>
<p class="content">போன வெள்ளிக்கிழமை வேப்பூர் சந்தைக்குப் போனேன். பாவப்பட்ட சனியந்தான் மாட்டுச்சி. பாவப்பட்டதுனு நெனச்சா, நான் எப்புடிச் சோறு திங்கிறது? என் வவுறு மண்ணையாத் திங்கும்? மறுநாளு ஒனக்குப் படையல் போட்டனா... இல்லியா? நேரமாவறது ஒனக்குத் தெரியலியா?'' என்று கேட்ட அந்த ஆள், பல்லியின் சத்தம் கேட்கிறதா என்று கவனமாகக் கேட்டான்.</p>
<p class="content">சலிப்பு மேலிட, ''சகுனத் தடங்கலோட போவக் கூடாதுனு ஒனக்குத் தெரியாதா?'' என்று கேட்டான்.</p>
<p class="content">வேப்பமரத்துக்குப் போனான். சிறிது நேரம் நின்றுகொண்டிருந்தான். சகுனம் கிடைக்கவில்லை. வேப்பமரத்துக்கு வடக்கில் இருந்த வன்னிமரத்துக்குக் கீழே போய் நின்றுகொண்டிருந்தான். நேரம் போனது. ஆனால், அவன் நினைத்த காரியம் நடக்கவில்லை. வெறுப்போடு திரும்பி வந்து சாமிக்கு நேரெதிராக நின்றுகொண்டு கோபத்தோடு கேட்டான்.</p>
<p class="content">''உத்தரவு குடுக்காட்டி போ. போனவாட்டிக்கும் மொதவாட்டி என்னா செஞ்ச? ஒரே ஒரு செயினுதான் அம்புட்டுச்சி. வெரலு மொத்தத்துல இருக்கேனு பார்த்தா, கடைசியில அது கவரிங். அதுக்குத்தான் அம்மாம் அடி... ஒதை. மயிரான்... நீயா அம்மாம் அடியும் ஒதையும் வாங்குன? கவரிங் நகைக்குத்தான் பெரிய கூட்டமாக் கூடி அடிச்சானுவ. நகைக்காரி வந்து 'கவரிங்’னு சொன்னதாலதான் உசுரோட உட்டானுவ. இல்லைன்னா போலீஸ், கோர்ட்டுனு ஒரு மாசம் ஜெயிலுக்குப் போயிருக்கணும்.</p>
<p class="content">பெரிய கோயிலுக்கு உள்ளாரப் போவயிலதான் குண்டா இருக்கா, கிழவியா இருக்கானுதான் செயினை அறுத்தேன். அறியாப்புள்ளைவுளவிட அந்தக் கிழட்டு முண்டதான் அதிகமாச் சத்தம் போட்டா. 'செயினை அறுத்திட்டான். புடி... புடி’னு அவ போட்ட சத்தத்துலதான் வழியில இருந்த தேங்காக் கடைக்காரன் வளைச்சிப் புடிச்சிட்டான். 'ஓடியாங்க... ஓடியாங்க’னு கிழவி போட்ட சத்தத்துல கூட்டம் கூடிப்போச்சி. கதறக் கதற அடிச்சானுவ. பாவ-புண்ணியம் பார்க்கலை. சாமி கும்புட வந்த மொத்தக் கூட்டமும் கூடிப்போச்சி. ஆம்பள, பொம்பள எல்லாருந்தான் அடிச்சாங்க. காறி எம் மூஞ்சியிலயே துப்புனாங்க. தரும ஞாயம் பார்க்கலை!'' - அந்த ஆளுடைய கண்களில் இருந்து நீர் வழிந்தது.</p>
<p class="content">கண்ணீரை, புறங்கையால் துடைத்துவிட்டு உள்ளடங்கின குரலில் சொன்னான், ''அன்னிக்கி வாங்கின அடியை நெனச்சா, இப்பியும் வலிக்குது. கூட்டத்தில் இருந்து என்னைக் காப்பாத்திவுட ஒன்னால முடியல. எங் காலுக்கு ஓடுறதுக்குத் தெம்பக் குடுக்க ஒன்னால முடியல. ஒண்ணும் செய்யாததுக்கு நீ எதுக்கு 'குலசாமி’னு இருக்கே? 'ஆகாச வீரன்’னு ஒனக்கு எந்த மயிராண்டி பேரு வெச்சான்? என்னைவிட ஓக்கியன் ஒலகத்துல யாருங்கிறமாரிதான் எல்லாரும் அடிச்சாங்க.</p>
<p class="content">ஒலகத்துல எவன் ஓக்கியம்? 'பொய் சொன்னது இல்லை; பித்தலாட்டம் செஞ்சது இல்லை; அடுத்தவன் பொருளுக்கு ஆசைப்பட்டது இல்லை; தொட்டதும் இல்லை’னு சொல்ற ஓக்கியன் எவனும் இன்னும் பூமியில பொறக்கலை. நேரம் சரியில்லை. ஒன்னோட துணை எனக்கு இல்லை; ஒன்னோட அருளு இல்லை. அதான் அன்னிக்கி மாட்டிக்கிட்டேன்.</p>
<p class="content">20 வயசுல காத்து மாரி ஓடுனேன். அப்ப முயலுகூட எங்கூடப் போட்டிபோட முடியாது. இப்ப ஓட முடியலை. வயசாயிடிச்சு. எங் காலுக்கு மின்னலா ஓடி மறையுற தெம்ப நீ குடுத்திருந்தா, நான் எதுக்கு மாட்டிக்கப்போறேன்? அம்மாம் அடியையும் ஒதையையும் வாங்கிக்கிட்டு ஒங்கிட்டத்தான் வந்து நிக்கிறேன். நீ உத்தரவு குடுக்க மாட்டேங்கிற. படையல வாங்கித் தின்னுப்புட்டு, எத்தனை தடவை என்னை அலையவெச்சி வெறுங்கையோட அனுப்பியிருக்க? அப்பல்லாம் ஒன்னையைத் திட்டுனனா? அன்னிக்கி பெரிய கோயில்ல நீதான் என்னை மாட்டிவுட்டுட்ட, மின்ன மாரி ஊராங்க அடியை என்னால தாங்க முடியுதா? நீ என்ன எனக்குப் பிறத்தியாளா... அந்நியமா? நீ எனக்குக் குலசாமி.</p>
<p class="content">என்னை ஒனக்கே நல்லாத் தெரியும். திருநாவுக்குத் திருநா வந்து படையல் போடுற ஆளில்லை நானு. என்னோட மூணு புள்ளைங்களுக்கும் ஒன்னோட சந்நதியிலதான், மொட்டை போட்டேன்; காது குத்துனேன்; பேரும் வெச்சேன். எல்லாத்துக்கும் மேல எங்கம்மா ஒன்னோட பேரைத்தான எனக்கு 'ஆகாசம்’னு வெச்சா. பேரைச் சொன்னா ஊருல மட்டும் இல்லை, போலீஸ் ஸ்டேசன்ல, கோர்ட்டுல எல்லாரும் சிரிக்கிறாங்க. ஆனா, ஒன்னைப் பத்தி நான் எல்லார்கிட்டயும் பெருமையாத்தான் சொல்றேன். குத்தம் சொன்னனா? அதுக்கும் மேல எம் பெரிய மவனுக்கு ஒம் பேரைத்தான் 'ஆகாஷ்’னு வெச்சிருக்கேன். 'பிரமாதமான பேரு’னு சொல்றாங்க. அதுக்காச்சும் உத்தரவு குடுடா திருட்டுப்பயலே'' என்று சொன்ன அந்த ஆள், மடியில் இருந்த ஒரு பீடியை எடுத்துப் பற்றவைத்துக் குடித்துக்கொண்டே சுற்றும் முற்றும் பார்த்தான். சகுனம் கிடைக்கிறதா என்று கூர்மையாகக் கவனித்தான். அவன் கேட்டது கிடைக்காததால் வெறுப்புற்று எஞ்சியிருந்த ஒரு பாட்டில் பிராந்தியைத் திறந்து கையில் ஊற்றி குதிரையின் மீதும், சாமியின் மீதும் சுள்ளென்று தெளித்தான்.</p>
<p class="content">கோபம் மேலிட, ''இப்பயாச்சும் ஒன் ஆக்ரோசம் அடங்கி உத்தரவக் குடுடா'' என்று கேட்டான். சுற்றும் முற்றும் பார்த்தான். பல்லி, கண்ணில் படவில்லை. வெறுப்படைந்துபோய் சொன்னான், ''இப்பத்தான் எல்லாம் பயலுவலும் ஒரம், பூச்சிமருந்துனு தெளிச்சி காட்டுல இருக்கிற பூச்சி, பொடுவ எல்லாத்தையும் கொன்னுப்புட்டானுவ. அப்பறம் எங்க இருந்து வரும் பல்லி?''</p>
<p class="content">மேற்கில் பார்த்தான். சூரியன் மறைந்துவிட்டிருந்தது. லேசாக இருள் படர ஆரம்பித்திருந்தது தெரிந்தது. எப்போதையும்விட இப்போது அவனுக்குக் கோபம் கூடுதலாக வந்தது. வேகமாகக் கேட்டான், ''நேரமாவுறது ஒனக்குத் தெரியலியாடா?'' - கோபத்தில் மேடையைச் சுற்றிச் சுற்றி வந்தான். வெறுத்துப்போய் தரையில் உட்கார்ந்தான்.</p>
<p class="content">சிறிது நேரம் தலையைக் கவிழ்த்துக்கொண்டு உட்கார்ந்திருந்தவனுக்கு என்ன தோன்றியதோ வெடுக்கென்று தலையைத் தூக்கி 'நீயெல்லாம் சாமியா?’ என்பது மாதிரி பார்த்தான். பிறகு, சண்டைக்காரனிடம் கேட்பது மாதிரி சாமியிடம் கேட்டான், ''எனக்குச் சோதனை வெக்கிறியா? இத்தினி வருசமா இல்லாம இன்னிக்கி ஏன் எனக்கு உத்தரவு குடுக்க மாட்டேங்கிற? ஒன்னோட உத்தரவு இல்லாம என்னிக்காச்சும் திருடப் போயிருக்கனா? நீ திருட்டுக்குப் பேர்போன சாமிதானே? திடுதிப்புனு நீ திருந்திப்புட்டா, நான் என்னா செய்யுறது? கருமாதி... எனக்கு வேற தொழிலும் தெரியாதே. ஒங்கிட்ட நான் என்னா கேக்கிறேன்? என்னை எம்.எல்.ஏ. ஆக்கு, எம்.பி. ஆக்கு, மந்திரியாக்கு, பணக்காரனாக்குன்னா கேட்கிறேன்? திருடப்போற எடத்துல மாட்டக் கூடாதுனுதானே கேட்கிறேன். அது பெரிய குத்தமா?</p>
<p class="content"><img alt="" align="right" width="300" height="389" src="http://www.vikatan.com/av/2014/05/zwyzju/images/p74b.jpg">நான் திருடப்போறது மாடி வூடு கட்டவா? காரு, பங்களா வாங்கவா? நெலம் நீச்சு வாங்கவா? எம் பொண்டாட்டிக்கி வைரத்துல ஒட்டியாணம் செஞ்சி போடவா? கருமாதி... சோத்துக்குத்தானே செயினை அறுக்கப்போறேன். ஒரு நாளு போனா, ஒரு மாசம், ரெண்டு மாசம் பொழப்பு ஓடிப்புடும். கையில காசு இருக்கிறப்ப நான் திருடப் போறனா? எங்கப்பா, எங்கம்மா சம்பாரிச்சி வெச்சிருந்தா, நான் எதுக்கு சாமி சாட்சியா கட்டுன தாலியை அறுக்கப்போறேன்? பால் குடிக்கிற புள்ள இடுப்புல கெடக்கிற கொடிய அறுக்கப்போறேன்?''.</p>
<p class="content">அப்போது, பல்லி கத்தியது மாதிரி அவனுக்குத் தோன்றியது. பேச்சை நிறுத்திவிட்டு சுற்றும் முற்றும் பார்த்தான். ஒரே நேரத்தில் பல்லி சகுனம் சொன்ன மாதிரியும் இருந்தது. சொல்லாத மாதிரியும் இருந்தது. சந்தேகத்தில் அசைவின்றி உட்கார்ந்திருந்து சத்தம் கேட்கிறதா என்று கவனித்தான். காற்றின் அசைவுகூட இல்லை. அவன் கடுப்பாகிவிட்டான். சாமியிடம் முறைப்பது மாதிரி சொன்னான், ''உத்தரவைக் குடு. முடியாதுனா வுடு. இங்க நிக்கிற சூலத்தை எல்லாம் புடுங்கிக்கிட்டுப் போயி பழைய இரும்புக் கடையில போட்டுட்டு அரிசி, பருப்பு வாங்கிப்புடுவேன். குலசாமியுமாச்சி... மசுருமாச்சினு போற ஆளு நானு... தெரியுமில்ல!'' என்று சொன்னவனின் குரலின் வேகம் குறைந்தது.</p>
<p class="content">தனக்குத்தானே சொல்லிக்கொள்வது மாதிரி சொன்னான், ''இதென்ன பழைய காலமா? சோளக் கதிரை அறுக்கிறது, நெல்லு கதிரை அறுக்கிறது, பூசணிக்காய், பரங்கிக்காய் அறுக்கிறதுன்னு அறுத்தாந்து சோறு திங்கிறதுக்கு. இப்பத்தான் எல்லாப் பயளுவுலும் பருத்திய ஊணுறான். சவுக்க நட்டுப்புடுறான். மிஞ்சினா கருப்பங்கயி. அதுவும் இல்லன்னா பிளாட்டா போட்டுடுறான். அப்பறம் எங்கேயிருந்து கதிரை அறுத்தாந்து சோறு திங்கறது? கோழி திருடுறது, ஆடு-மாடு திருடுறது, மோட்டார் கொட்டாயில் கரண்டு கம்பியைத் திருடுறதுனு எல்லாம் செஞ்சி பாத்தாச்சு. அதெல்லாம் ஒரு வார சோத்துக்குக்கூடத் தேற மாட்டேங்கிது. அதோடவும் உள்ளூர் பயலுவோ அடையாளம் கண்டுபுடிச்சி வந்துடுறானுவ. திருடன்கிற பேரோட உள்ளூர்ல குடும்பம் நடத்த முடியுமா?</p>
<p class="content">இப்பல்லாம் எவன் ஆடு-மாடு வளக்குறான்? திருடறதுக்கு. ஊர்நாட்டுல கோழிகூட இல்லை. ஊருக்கு ஊரு பிராய்லர் கோழிக் கடையைப் போட்டுட்டானுவோ. காலம் மாறி, ஊரு நாடெல்லாம் மாறிப்போச்சுன்னு ஒனக்குத் தெரிய மாட்டேங்குது. அதனாலதான் ஒண்ணுத்துக்கும் ஒதவாத களர் நெலத்துல ஒன்னைக் கொண்டாந்து குடிவெச்சியிருக்கானுவ. ஒனக்கு ஒரு கூரைகூட போடல தெரியுமில்ல.</p>
<p class="content">இப்பல்லாம் மோட்டார் வண்டி, காரு எடுத்துக்கிட்டுப் போயி திருடுறாங்க. ஊர் ஊராப் போயி ரூம் போட்டுத் தங்கித் திருடுறாங்க. சொல்லப்போனா கோயில்லயே திருடுறாங்க. உண்டியலை ஒடைக்கிறாங்க. கொஞ்சம் துணிஞ்சவங்க, சாமி சிலையவே திருடி விக்கிறாங்க. நான் அந்த மாரியா செய்யுறேன்? விருத்தாசலம், நெய்வேலி, திட்டக்குடி, பெண்ணாடம், உளுந்தூர்பேட்டைனு சுத்திச் சுத்தி வரேன். பட்டப்பாட்டுல பாதிக்குப் பாதி வீணாப்போவுது. பாதிக்குப் பாதி கவரிங்கா இருக்கு. ஒனக்கு படையல் போடுற செலவு தண்ட கருமாதியாப் போவுது.</p>
<p class="content">தங்கம், வைரம்னு போட்டுக்கிட்டு இருக்கிற நாயிவோ எல்லாம் எந்த எடத்துக்கு வந்தாலும் காருலியே வருதுவோ, எந்த எடத்துக்குப் போனாலும் காருலியே போவுதுவோ. கவரிங் மாட்டியிருக்கிற நாயிவோதான், சந்தைக்குச் சந்தை மஞ்சப்பையத் தூக்கிக்கிட்டு நடக்குதுவோ. காயி வாங்க வர்ற கிராக்கிவோ கவரிங்கத்தான் மாட்டியிருக்கும். பகலா இருந்தா, பார்த்து அறுக்கலாம். இருட்டுல எப்புடிப் பார்த்து அறுக்கிறது? முட்டுச்சந்துல, இருட்டுல வரும்போதுதானே செயினைப் புடிச்சி இழுக்க முடியும்? கவரிங் அம்புட்டுதுனு ஒனக்குப் படையல் போடாம இருந்திருக்கிறேனா? எப்ப கொற வெச்சேன்?''</p>
<p class="content">சத்தம் கேட்டது மாதிரி இருக்கவே திரும்பிப் பார்த்தான் அந்த ஆள். ஆட்கள் யாரும் கோயிலுக்கு வரவில்லை என்பது தெரிந்தது. ஆடு, மாடு எதுவும் இல்லை. காக்கை, குருவி, பருந்து எதுவும் பறக்கவில்லை. மரங்கள்கூட அசையவில்லை. பிறகு எப்படி ஆள் வருவது மாதிரி சத்தம் கேட்டது? மீண்டும் சுற்றும் முற்றும் பார்த்தான். ஆள் யாரும் இல்லை என்று உறுதிப்படுத்திக்கொண்டதும் மீண்டும் சாமியிடம் சொன்னான், ''நெய்வேலியில் கைநெறயா பொருளு அம்புட்டப்ப ஒனக்கு ஒரு சூலம் வாங்கியாந்து நட்டுவெச்சேன். ஒரு கல்யாண ஊட்டுல செயின் அடிச்சப்ப, அதே விருத்தாசலம் ரெட்டைத் தெருவுல இருக்கிற கொசவன்கிட்ட சொல்லி ஒனக்கு வேட்டைக்கிப் போறதுக்கு ஒரு மங்குதிர வாங்கியாந்து வெச்சேன். ரெண்டு, மூணு முறை அங்கவஸ்திரம் வாங்கியாந்து போட்டேன்.</p>
<p class="content">ஒருமுறை வெங்கல மணி வாங்கியாந்து கட்டினேன். வருசா வருசம் கோழி காவு கொடுத்து முப்பூசை போட்டிருக்கேன். எல்லாத்தையும் வாங்கித் தின்னுப்புட்டு இப்ப உத்தரவு குடுக்க மாட்டேங்கிற. குடுக்காட்டிப் போ. எம் மசுருக்கென்ன, நீதான் பட்டினி கெடப்ப!''</p>
<p class="content">அந்த ஆள், பீடி ஒன்றைப் பற்றவைத்தான். புகையை ஊதிக்கொண்டே பல்லியைத் தேடினான். அது கண்ணில் படும் என்பதற்கு எந்த அறிகுறியும் தென்படவில்லை. வாயில் இருந்து பீடியை எடுத்து தரையில் தேய்த்து அணைத்துவிட்டு சலிப்புடன் சொன்னான், ''என்னிக்கும் இல்லாம இன்னிக்கென்ன எங்கிட்ட ஒனக்கு வெளயாட்டு? எதுக்காக சகுனத்தைக் குடுக்காம சோதனை வெக்கிற? இப்பல்லாம் நான் செல்போனு எடுக்கிறதையும் உட்டுட்டேன். இப்ப அதுக்கு கிராக்கி இல்லை. ஆயிரத்துக்கே போனு வந்துடுச்சி. கஷ்டப்பட்டு அடி, மிதிபட்டு திருடிக்கிட்டுப் போயி கொடுத்தா 100, 50-தான் தரேன்ங்கிறானுவோ'' - லேசாகச் சிரித்தான்.</p>
<p class="content">பிறகு, ''திருட்டுப் பொருளுக்கு அதுக்கு மேல எவன் தருவான்? திருட்டுப் பொருளுனாலே அடிமாட்டு விலைதானே! அதனால இப்ப நான் செல்போன தொடுறதில்லைனு ஒனக்குத்தான் தெரியுமே!'' - சட்டென்று வேகம் வந்துவிட்ட மாதிரி அடுத்து ஒரு பீடியைப் பற்றவைத்தான்.</p>
<p class="content">மேற்கில் பார்த்தான். மறுநொடியே அவனுடைய முகம் கருத்துவிட்டது. வார்த்தைகளும் தடித்துவிட்டன. ''ஒன்னைச் சொல்லிக் குத்தமில்லடா. என்னைப் பெத்தவளைச் சொல்லணும். எல்லா கருமாதியும் அவதான் கத்துக்கொடுத்தா. இருட்டுனதும் பக்கத்து ஊட்டுல நின்ன முருங்கை மரத்துல இருந்து யாருக்கும் தெரியாம முருங்கக் கீரயை அவதான் ஒடிச்சியாரச் சொன்னா. நடைபாதையில நின்னுக்கிட்டு வயக்காட்டுல போயி புளிச்சக் கீரையைப் புடுங்கியாரச் சொன்னா. கம்பு கதிரை ஒடிச்சியாரச் சொன்னா. பரங்கிக்காயை, பூசணிக்காயை அறுத்துத் தூக்கியாரச் சொன்னா. எவன் ஊட்டு காட்டுலியோ கல்லச்செடியைப் புடுங்கியா. கத்திரிக்காயை, வெண்டக்காயைப் பறிச்சிக்கிட்டு வா. ஊரான் ஊட்டு புளியமரத்துல புளியாம்பழம் பறிச்சி வானு அவதான் சொன்னா. பஸ்ஸுல போவயில வயசைக் கொறச்சிச் சொல்லுனு சொல்லி, டிக்கெட் வாங்காம சண்டை போட்டா. கூலி வேலைக்குப் போனா வயசைக் கூட்டிச் சொல்லி சம்பளம் கேட்டு சண்டை போட்டா. தட்டு மாத்திப் பேச அவதான் கத்துக்குடுத்தா. எல்லா கருமாதியும் அந்தச் சண்டாளிதான் கத்துக்கொடுத்தா.</p>
<p class="content">காலுல போட்டுக்கிட்டுப் போனா செருப்போட வாரு அறுந்துபோவும்னு நாளெல்லாம் கையிலயே செருப்பைத் தூக்கிக்கிட்டுப் போன உண்ணாமலை பெத்த புள்ளதான நானு? எல்லாத்துக்கும் அவ ஒங்கிட்டதான் வந்தா. நானும் ஒன்னத்தான் சுத்திச் சுத்தி வரேன். மத்தவங்கள மாரி மாசத்துக்கு ஒரு சாமிக்கிட்டியா போறேன்? மாசத்துக்கு ஒரு கோயிலுன்னா போறேன்? ஒரே சாமி நீதான்னு ஒங்கிட்டியே வரேன். நீ என்னடான்னா, சகுனம் சொல்ல மாட்டேங்கிற; உத்தரவு குடுக்க மாட்டேங்கிற!'' என்று சொல்லிவிட்டு, வேகம் வந்தவன் மாதிரி தரையில் விழுந்து கும்பிட்டபடியே கிடந்தான்.</p>
<p class="content"><img alt="" align="left" width="250" height="118" src="http://www.vikatan.com/av/2014/05/zwyzju/images/p74.jpg">முனகுவது மாதிரி சொன்னான், ''என்னமோ ஒலக அதிசயமா நான் மட்டுந்தான் அடுத்தவனைக் கெடுக்கிறதுக்கு வேண்டுறேன்னு நெனக்காத. எவன் வந்து எனக்கு அடுத்தவனைக் கெடுக்காத மனசைக் குடு, அடுத்தவன் பொருளு மேல ஆசப்படாத மனசைக் குடு, அடுத்தவனைப் பார்த்துப் பொறாமைப்படாத, அடுத்தவன் பொண்டாட்டியைப் பார்த்து ஆசைப்படாத மனசைக் குடு. என்னிக்கும் என்னை ஏழையாவே, பிச்சைக்காரனாவே வெச்சிருனு வேண்டுறவன் யாரு? கூரை வூட்டுலியே என்ன வெச்சிருனு சொல்றவன் யாரு?'' என்று கேட்டபோது, பல்லி கத்தியது மாதிரியும், அதுவும் வலது கை பக்கம் கத்துவது மாதிரியும் இருந்தது. வெடுக்கென்று தலையைத் தூக்கி வலது கை பக்கம் பார்த்தான். பல்லி சகுனம் சொல்லிவிட்டதாகவே நம்பி உற்சாகத்தோடு எழுந்தான். சாமி கும்பிட்டான். சிரித்துக்கொண்டே, ''போதும்டா!'' என்று சொன்னான்.</p>
<p class="content">''இரு 'பூவா, தலையா?’னு ஒரு தடவை பார்க்கிறேன். 'காயா... பழமா?’னு தெரிஞ்சிட்டா துணிஞ்சி போயிடுவேன்'' என்று சொல்லிக்கொண்டே பாக்கு தடிமனில் சிறு சிறு கற்களாக ஒரு பிடி பொறுக்கி எடுத்தான். இரண்டு கைகளுக்கு உள்ளும் கற்களை வைத்துக்கொண்டே சாமி கும்பிட்டான். மூன்று, நான்கு முறை குலுக்கிவிட்டு தரையில் போட்டான். உட்கார்ந்துகொண்டு பதற்றம் கூடக் கூட இரண்டு இரண்டு கற்களாக ஜோடி சேர்த்து பக்கத்தில் வைத்தான். கற்கள் குறைய குறைய அவனுடைய பதற்றம் கூடிக்கொண்டே இருந்தது. விரல்கள் நடுங்கின. லேசாக வியர்த்தது. கடைசி ஜோடி கற்களை எடுத்த பிறகு ஒரே ஒரு கல் மட்டும் எஞ்சிக்கிடப்பதைக் கண்டதும் அவனுடைய முகம் மலர்ந்தது; சிரித்தான். தங்கம் மாதிரி அந்தச் சிறு கல்லை எடுத்து மடியில் பத்திரப்படுத்தினான். ''ஒனக்கு அப்பப்ப கிறுக்குப் புடிச்சிப்போவும். என்னை வீணா அலையவுடுவ; காத்திருக்க வைப்ப. சில நேரம் புடிச்சிக் குடுத்திடுவ. ஆனா, இந்த முறை சகுனம் சொல்லிடிச்சு. இப்ப கல்லுலயும் பூ குடுத்திட்ட. ஒன்னோட தொண இல்லாம, ஒம் பேச்சைக் கேக்காம ஒரு எடத்துக்கும் அடி எடுத்துவைக்க மாட்டேன் தெரியுமில்ல!'' என்று சொல்லிக்கொண்டே எழுந்தான்.</p>
<p class="content">''நீ சக்தி உள்ள தெய்வம்டா. காரணம் இல்லாமியா ஒன்ன நான் கும்புடுவன்?'' என்று கேட்டான். கும்பிட்டுக்கொண்டே சிமென்ட் மேடையை மூன்று சுற்றுச் சுற்றி வந்தான். குதிரையின் காலடியில் கிடந்த திருநீற்றை அள்ளி நெற்றி நிறையப் பூசிக்கொண்டு, 'போற காரியம் நல்லபடியா முடிஞ்சதும் நாளக் காலையில வரேன்'' - சொல்லிவிட்டு, நடைபாதையை நோக்கி நடக்க ஆரம்பித்தான்.</p>
<p class="content">இருட்டாக இருந்தாலும் அவனுடைய கால்களுக்குப் பாதை தெளிவாகத் தெரிந்தது!</p>
<hr>
<p class="content"><span style="color: #ff0000"><strong><img alt="" align="left" width="30" height="56" src="http://www.vikatan.com/av/2014/05/zwyzju/images/p74a.jpg">அ</strong></span>ன்பு வாசகர்களே... எங்களுடன் தொடர்புகொள்ளும்போது உங்கள் செல்போன் எண்/இ-மெயில் முகவரி குறிப்பிட மறக்காதீர்கள். உங்கள் படைப்புகள் எதுவானாலும் ஒரு பிரதி எடுத்துவைத்துக்கொண்டு அனுப்புங்கள். தபால் தலை மற்றும் சுயவிலாசமிட்ட உறை இணைக்க வேண்டாம். படைப்பு தேர்வாகாதபட்சத்தில் திருப்பி அனுப்ப இயலாது. இரண்டு மாதங்களுக்குள் எங்களிடம் இருந்து தகவல் கிடைக்காவிட்டால், உங்கள் படைப்பு தேர்வு பெறவில்லை என்பதைப் புரிந்துகொள்ள வேண்டுகிறோம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">“நிறைய நடிக்கணும்... நிறைய சம்பாதிக்கணும்!”</div>
<div class="subtitle1">எஸ்.கலீல்ராஜா</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ஹ</strong></span>ன்சிகா அபார அழகிதான்; ஆனால், அந்த அழகை ரசிக்க விடாமல் கண்களில் வழியும் குழந்தைத்தனமும், குறும்புச் சிரிப்பும் நம்மை ஈர்க்கும். இப்போதும் அப்படியே!</p>
<p class="content">'ரோமியோ ஜூலியட்’ படத்துக்காக 'ரவுடி ஜூலியட்’டாக பெர்ஃபார்ம் செய்துகொண்டிருந்தவரைச் சந்தித்தேன்.</p>
<p class="content"><span style="color: #ff0000"><strong>''பப்ளி அழகியா இருந்தீங்க. ஏன் இவ்ளோ இளைச்சீங்க..?'' </strong></span></p>
<p class="content">''இவ்ளோ வித்தியாசம் தெரியிற அளவுக்கு, அவ்ளோ குண்டாவா இருந்தேன்? தமிழ்நாட்டுலதான் 'நான் குண்டு’னு சொல்றீங்க. மும்பைல என் ஏஜ் கேர்ள்ஸ் அந்த வெயிட்தான் இருப்பாங்க. நடிக்கலைனா நான் ஃபிட்னெஸ் பத்தி கவலைப்பட்டிருக்க மாட்டேன். ஆனா, இங்க ஸ்க்ரீன் பிரசன்ஸ் முக்கியம்ல. அதான் கொஞ்சம் வெயிட் கம்மி பண்ணலாம்னு தோணுச்சு. டயட், ஜிம்னு கொஞ்சம் ஒல்லி ஆகிட்டேன். இப்பவும் க்யூட்டாதானே இருக்கேன்!''</p>
<p style="text-align: center"><img alt="" align="middle" width="450" height="583" src="http://www.vikatan.com/av/2014/05/zwyzju/images/p84.jpg"></p>
<p class="content"><span style="color: #ff0000"><strong>''முன்னாடி எவ்வளவு வெயிட் இருந்தீங்க... இப்போ எவ்வளவு இருக்கீங்க?'' </strong></span></p>
<p class="content">(சத்தம் போட்டுச் சிரிக்கிறார்) ''பொண்ணுகிட்ட வயசைக் கேட்கக் கூடாது. அதே மாதிரி அவங்க வெயிட்டும் கேட்கக் கூடாது!''</p>
<p class="content"><span style="color: #ff0000"><strong>''அழகா இருக்கீங்க... குறும்பா நடிக்கிறீங்க... ஆனா, ஒரே மாதிரி ரோல் பண்ணிக்கிட்டே இருந்தா போரடிச்சுராதா?'' </strong></span></p>
<p class="content">''ஒரே மாதிரி நடிச்சா போரடிக்கத்தான் செய்யும். அதுக்காகத்தான் நானும் ரொம்ப செலெக்டிவா நடிக்கிறேன். இப்போ 'ரோமியோ ஜூலியட்’ல பார்த்தீங்கன்னா, வெளியூர் போனா அனாசின்ல இருந்து அயோடெக்ஸ் வரைக்கும் எல்லாத்தையும் எடுத்துவெச்சிக்கிற பொண்ணு, தன் லைஃப் பார்ட்னரைத் தேர்ந்தெடுக்க என்னல்லாம் பண்ணுவா? அப்படி ஒரு கேரக்டர்! நடிக்கும்போது எனக்கே சேலஞ்சிங்கா இருந்தது. ஸ்க்ரீன்ல என்னைப் பார்க்கிற பசங்களுக்கு, அவங்கவங்க கேர்ள் ஃப்ரெண்ட்தான் ஞாபகத்துக்கு வரும். இப்படி ஒரு கேரக்டர் கொடுத்த இயக்குநர் லக்ஷ்மணுக்கு தேங்க்ஸ். அப்புறம் 'வேட்டை மன்னன்’ல செம ஸ்டைலிஷ் கேங்ஸ்டரா நடிக்கிறேன். ரொம்ப வித்தியாசமா இருக்கும். ஆனா, அந்தப் படம் எப்போ வருதுன்னுதான் தெரியலை!''</p>
<p class="content"><span style="color: #ff0000"><strong><img alt="" align="right" width="250" height="100" src="http://www.vikatan.com/av/2014/05/zwyzju/images/p84a.jpg">''குழந்தைகளைத் தத்தெடுத்து வளர்ப்பது, பெரிய பொறுப்பு. அந்தப் பக்குவம் எப்படி வந்தது?'' </strong></span></p>
<p class="content">''என்னோட மூணாவது பிறந்த நாள் அன்னிக்கு, ஒரு ஆதரவற்ற இல்லத்துக்கு என்னைக் கூட்டிட்டுப் போயிருக்காங்க அம்மா. அங்கே நான் ரொம்ப சந்தோஷமா இருந்தேனாம். அப்புறம் என் ஒவ்வொரு பிறந்த நாளுக்கும் என்னை அங்கே கூட்டிட்டுப் போறதை அம்மா வழக்கமாக்கிட்டாங்க. யாருமே இல்லாதவங்களுக்கு நாம சொல்ற ஒரு 'குட் மார்னிங்’கூட அவ்வளவு சந்தோஷம்              கொடுக் கும்னு அவங்களோட பழகினப்போதான் எனக்குப் புரிஞ்சது. அதான் இப்போ தத்தெடுத்து வளர்க்கிறேன். என்னைப் பார்த்ததும் ஓடி வந்து கட்டிப்பிடிச்சு முத்தம் கொடுக்கிற அவங்களோட அன்புக்கு முன்னாடி இங்கே எதுவுமே கிடையாது. இப்போ குழந்தைகளைப் பார்த்துக்கிறேன். இதே மாதிரி வயசானவங்களையும் பார்த்துக்கணும். அதுக்காக எதிர்காலத்தில் முதியோர் இல்லம் கட்டுற ஐடியா இருக்கு. அதுக்காக நிறையப் படங்கள் நடிக்கணும்... நிறையச் சம்பாதிக்கணும்!''</p>
<p class="content"><span style="color: #ff0000"><strong>''சிம்புவோட காதல்...'' </strong></span></p>
<p class="content">(கேள்வியை முடிக்குமுன்னே...) ''ஸாரி.. நோ கமென்ட்ஸ்!''</p>
<p class="content"><span style="color: #ff0000"><strong>''ஒரு காதல்... ஒரு பிரிவு... இப்போ என்ன மனநிலையில் இருக்கீங்க?'' </strong></span></p>
<p class="content">(குரல் சட்டென மாறுகிறது...) ''உண்மையைச் சொல்லணும்னா ரொம்ப ப்ளாங்கா இருக்கேன். 10 வயசுலேயே நடிக்க வந்த பொண்ணு நான். குட்டிப்பொண்ணா அமிதாப், ஹிருத்திக் கூடலாம் நடிச்சிட்டேன். கேமராதான் என் உலகம். ஒரு நடிகையா, ஒரு படத்துக்கு நூறு சதவிகிதம் உண்மையா நடிச்சிட்டு இருக்கேன். அது மட்டுமே என் உலகமா இருந்தது. ஆனா, இப்போ அதையும் தாண்டி சில அனுபவங்கள். பர்சனல் விஷயங்களில் என்னை இம்ப்ரூவ் பண்ணிக்கணும்னு நினைக்கிறேன். கொஞ்ச நாள் காதல் இருந்தது. இப்போ இல்லை. இன்னொரு காதல் வருமா, கல்யாணம் பண்ணிப்பீங்களானு கேட்டா, என்கிட்ட சொல்ல உண்மையில் பதிலே இல்லை. இப்போ என் மனசுல, கண்ணுல கேமரா மட்டும்தான் இருக்கு. அவ்வளவுதான்... தேங்க் யூ!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சித்த வைத்திய சிகாமணி MBBS</div>
<div class="subtitle1">ம.கா.செந்தில்குமார் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><strong><img alt="" align="middle" width="300" height="101" src="http://www.vikatan.com/av/2014/05/zwyzju/images/p44c.jpg"></strong></span></p>
<p class="content"><span style="color: #ff0000"><strong>'' 'க</strong></span>ல்யாணத்துக்குப் பிறகு தாம்பத்தியத்தில் தடுமாற்றமா..? என்கிட்ட வாங்க!’னு ஊர்ல இருக்கும் வாலிப-வயோதிகர்களுக்கு அழைப்பு விடுக்கும் நம்ம ஹீரோவுக்கே, கல்யாணத்துக்குப் பொண்ணு கிடைக்கலை. அதுவும்... பரம்பரை பரம்பரையா, பாரம்பரிய வழியில் இளைஞர்களின் மன, உடல் குறைகளைத் தீர்த்துவெச்ச குடும்பத்தோட அஞ்சாவது தலைமுறை இளைஞனுக்கு (ஹீரோ), கல்யாணம் பண்ணிக்கிறதுல சிக்கல். ஹீரோ அதை எப்படிச் சமாளிக்கிறார்..? இதுதான் 'ஐந்தாம் தலைமுறை சித்தவைத்திய சிகாமணி’ படம்!'' - ஒரு வரியில் நம் ஆர்வத்தைத் தன் பக்கம் திருப்புகிறார் இயக்குநர் எல்.ஜி.ரவிசந்தர்.</p>
<p class="content"><span style="color: #ff0000"><strong> <img alt="" align="right" width="130" height="189" src="http://www.vikatan.com/av/2014/05/zwyzju/images/p44.jpg">''பாரம்பரியச் சித்த வைத்தியம் தமிழ்நாட்டுல எவ்வளவு பெரிய நெட்வொர்க். அதை வெச்சு காமெடி பண்ணிட முடியுமா?''</strong></span></p>
<p class="content">''அட, கதையை முழுசாக் கேட்டுட்டு முடிவு பண்ணுங்க. ஒளிச்சு மறைச்சு எந்த ரகசியமும் கதையில இல்லை. க்ளைமாக்ஸ் வரைக்கும்கூட இப்பவே முழுக் கதையையும் சொல்றேன். பொண்ணு கிடைக்காத வெறுப்புல இருக்கும் ஹீரோ பரத், ஹீரோயின் நந்திதாவைப் பார்த்ததும் காதலில் விழுறார். அதனால, நந்திதா போற இடம் எல்லாம் ஃபாலோ பண்ணிட்டே இருக்கார். 'இவன் நம்மளைக் கடத்த வர்றான் போல’னு தப்பாப் புரிஞ்சுக்கிட்ட நந்திதா, அவங்க அப்பா, தம்பி ராமையாகிட்ட சொல்றாங்க.</p>
<p class="content">கொம்புச் சண்டை மாஸ்டர் தம்பி ராமையா, தன் சிஷ்யர்களோட போய், பரத்தைக் கட்டிவெச்சு வெளுக்கிறார். அப்போ பரத் மொபைலுக்கு வர்ற ஒரு அழைப்பு, 'மருந்து தீர்ந்துடுச்சு. அடுத்து எப்போ மருந்து கொடுப்பீங்க?’னு ஸ்பீக்கர் போன்ல அலற, 'ஐயோ..! தம்பி நீங்க எம்.பி.பி.எஸ். டாக்டரா? இது தெரியாம உங்களை அடிச்சிட்டேனே!’னு தம்பி ராமையா பதற, அடி, உதைல இருந்து தப்பிக்க, 'ஆமாங்க... இவன் டாக்டர்தான்’னு பரத் ஃப்ரெண்ட் கருணா உளற... அடிச்ச கையாலயே பரத்துக்குக் கை-கால் அமுக்கிவிட்டு, 'எம்.பி.பி.எஸ். டாக்டரே மாப்பிளையா அமையுறது வரமாச்சே!’னு ஃபீலிங்ஸ் ஆரம்பிச்சிடுவார் ராமையா.</p>
<p class="content">'நான் எம்.பி.பி.எஸ். டாக்டர் இல்லை. சித்த வைத்தியர்’னு பரத் உண்மையைச் சொன்னா, கல்யாணம் நடக்காது. ஆனா, அதுக்காக நந்திதா மேல இருக்கிற காதலைவிட முடியாது. அப்புறம் ஆரம்பிக்கும் பாருங்க... காமெடி ரைடு. வயித்து வலிக்கு டாக்டரைத் தேடுவீங்க!''</p>
<p style="text-align: center"><img alt="" align="middle" width="600" height="395" src="http://www.vikatan.com/av/2014/05/zwyzju/images/p44a.jpg"></p>
<p class="content"><span style="color: #ff0000"><strong>''எப்பவோ ஒரு காமெடி படம்னா சிரிக்கலாம்... எப்பப் பார்த்தாலும் காமெடி படம்னா..?''</strong></span></p>
<p class="content">''இது சும்மா உங்களைச் சிரிக்க வைக்கணும்கிற அச்சுபிச்சு காமெடி இல்லை. கதை, காட்சி, வசனத்தோட பின்னிப் பிணைஞ்ச காமெடி.</p>
<p class="content">ஸ்கிரிப்ட் பார்த்த கே.பி. சார், 'இதுல எந்த ஆர்ட்டிஸ்ட் நடிச்சாலும் படம் ஹிட். யாரை வேணும்னாலும் ஃபிக்ஸ் பண்ணுங்க. ஷூட்டிங் ஆரம்பிச்சுடலாம்’னு சொன்னார்.</p>
<p class="content">பரத், நந்திதா தவிர, தம்பி ராமையா, கருணாகரன், மனோபாலா, மயில்சாமி, இமான் உள்ளிட்ட 21 காமெடி நடிகர்கள் நடிக்கிறாங்க. ஆனா, யாரும் படத்துல தனியாத் தெரிய மாட்டாங்க.</p>
<p style="text-align: center"><img alt="" align="middle" width="650" height="336" src="http://www.vikatan.com/av/2014/05/zwyzju/images/p44b.jpg"></p>
<p class="content">பெங்களூருல இருந்து ரஜினிகாந்த், பிரகாஷ்ராஜ்...னு தமிழுக்கு அறிமுகப்படுத்தின கே.பி சார், இந்தப் படத்துல கோமல் குமாரை அறிமுகப்படுத்துறார். கன்னடத்துல நம்பர் ஒன் காமெடி ஆர்ட்டிஸ்ட் அவர். 'சந்திரமுகி’ கன்னட வெர்ஷன்ல வடிவேலு கேரக்டர் பண்ணவர். அங்க 99 படங்கள் முடிச்சிட்டு, 100-வது படம் தமிழ்ல பண்றார்.</p>
<p class="content">எங்களோட ஆர்வம், டீம் எல்லாத்தையும் பார்த்துட்டு, 'ஸ்கிரிப்ட்ல உள்ளதை உள்ளபடி எடுத்துட்டு வந்துடுங்க. கண்டிப்பா ஹிட்’னு ஆசீர்வாதம் பண்ணியிருக்கார் கே.பி. சார்.</p>
<p class="content">அந்த ஆசீர்வாதமே எங்களுக்குப் பெரிய வரம்!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தங்கத் தமிழ் - 19</div>
<div class="subtitle1">தமிழுரை - அறிவுமதி, எழிலுரை - டிராட்ஸ்கி மருது</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="400" height="176" src="http://www.vikatan.com/av/2014/05/zwyzju/images/p32a.jpg"></p>
<p style="text-align: center"><img alt="" align="middle" width="450" height="540" src="http://www.vikatan.com/av/2014/05/zwyzju/images/p32.jpg"></p>
<p style="text-align: center"><img alt="" align="middle" width="600" height="524" src="http://www.vikatan.com/av/2014/05/zwyzju/images/p32b.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சொல்வனம்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="650" height="960" src="http://www.vikatan.com/av/2014/05/zwyzju/images/p36(1).jpg"></p>
<p style="text-align: center"><img alt="" align="middle" width="600" height="893" src="http://www.vikatan.com/av/2014/05/zwyzju/images/p37(1).jpg"></p>
<p class="content">உங்கள்  கவிதைகளை,  'சொல்வனம்’,  ஆனந்த விகடன்,  757,  அண்ணா சாலை, சென்னை-2 என்ற முகவரிக்கு, அல்லது  <a href="mailto:solvanam@vikatan.com">solvanam@vikatan.com</a> என்ற மின்னஞ்சல் முகவரிக்கு தொடர்பு  எண்ணுடன் அனுப்புங்கள்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மழைக் கவிதை எப்படி இருக்கும்? - கவிதை</div>
<div class="subtitle1">கவின், ஓவியம்: செந்தில்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="380" height="549" src="http://www.vikatan.com/av/2014/05/zwyzju/images/p56a.jpg"></p>
<p style="text-align: center"><img alt="" align="middle" width="450" height="989" src="http://www.vikatan.com/av/2014/05/zwyzju/images/p56.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கற்க கசடற.... விற்க அதற்குத் தக! - 2</div>
<div class="subtitle1">பாரதி தம்பி, ஓவியம்: ஹாசிப்கான் </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ப</strong></span>டித்தவன் சூதும் வாதும் செய்தால்<br>
வான் போவான் அய்யோன்னு போவான்</p>
<p style="text-align: center"><span style="color: #ff0000"><strong>- பாரதியார்</strong></span></p>
<p class="content"><strong><span style="color: #0000ff">அ</span></strong>ண்ணாச்சி கடையில் சோப் வாங்கும்போது ஷாம்பு ஆஃபர் தருவதுபோல, முதல் குழந்தை படிக்கும் அதே பள்ளியில் இரண்டாவது குழந்தையையும் சேர்த்தால் கட்டணத்தில் சலுகை வழங்குகின்றன சில பள்ளிகள். இப்படிச் சலுகை வழங்கி 'வள்ளல்’ பெயர் எடுத்து முதல் மாங்காயை அடிக்கும் இவர்கள், பெற்றோர்களை ஈர்த்து இழுத்து இரண்டாவது மாங்காயை அடிக்கின்றனர். 'முதல் குழந்தைக்கு வாங்கிய கடனே இன்னும் முடியாத நிலையில், இரண்டாவது குழந்தைக்காவது கொஞ்சம் கட்டணம் குறைகிறதே!’ என்பது பெற்றோர்களுக்கு சிறு ஆசுவாசம்.</p>
<p class="content">ஆனால், 'கல்வி வணிகம்’ செய்யும் தனியார் பள்ளிகள், இந்தச் சலுகையை எப்படி வழங்குகின்றன?</p>
<p class="content">அவை போணி ஆகாத சீட்டுகள். விற்காத பொருளை நமக்குப் பெருந்தன்மையுடன் வழங்கி ஒரே கல்லில் மூன்றாவது மாங்காயையும் அடிக்கின்றனர். இந்தக் கட்டண சலுகையும் வெகுசில பள்ளிகளில் மட்டுமே. பெரும்பாலான பள்ளிகளில், மூன்றாவது குழந்தையையும் அங்கேயே சேர்த்தாலும்கூட எந்தக் கட்டணச் சலுகையும் கிடையாது. வேண்டுமானால் சீட் கிடைப்பது உறுதியாகலாம். அதுவும்கூட உங்களின் கடந்த கால 'ட்ராக் ரெக்கார்டை’ப் பொறுத்தது. உங்களின் முந்தைய குழந்தைக்கு முறையாகக் கட்டணம் செலுத்தி, உங்கள் குழந்தை நல்ல ரேங்க் வாங்கி, நீங்கள் பணிவன்புடன் நடந்துகொள்பவராக இருந்தால், உங்களைச் சிறந்த 'கஸ்டமர்’ என்று அவர்கள் மதிப்பிடுகின்றனர். ஆகவே, இரண்டாவது சீட் கிடைக்கிறது. ஒருவேளை, கடந்த காலத்தில் கட்டணம் செலுத்துவதில் கால தாமதம் செய்திருந்தால், நிச்சயம் உங்களுக்கு இரண் டாவது சீட் அந்தப் பள்ளியில் கிடைக்காது.</p>
<p style="text-align: center"><img alt="" align="middle" width="430" height="591" src="http://www.vikatan.com/av/2014/05/zwyzju/images/p38.jpg"></p>
<p class="content">பெற்றோர்களைப் பொறுத்தவரை இரண்டு குழந்தைகளையும் ஒரே பள்ளியில் சேர்த்து விட்டால் அலைச்சல் மிச்சம். அழுது அடம் பிடிக்கும்போது ஒருவரைக் காட்டி ஒருவரை பள்ளிக்கு அனுப்பலாம். விடுமுறை என்றாலும், தேர்வு என்றாலும் ஒன்றாகவே வரும். இதனால்தான் பெற்றோர் எப்பாடுபட்டேனும் ஒரே பள்ளியில் சீட் வாங்க மெனக்கெடுகின்றனர். ஆனால், இது நிறைவேறுகிறதா?</p>
<p class="content">பெற்றோர்கள், தங்களின் முதல் குழந்தைக்கு அதிகம் செலவழித்து, புகழ்பெற்ற பெரிய பள்ளியில் சேர்த்துவிடுகின்றனர். அடுத்த குழந்தையையும் அதேபோன்ற பள்ளியில் சேர்க்க பொருளாதாரம் இடம் தருவது இல்லை. போதாக்குறைக்கு, இரண்டாவது குழந்தைக்கும் அதே பள்ளியில் இடம் வாங்குவது சிரமம் என்ற நிலை வரும்போது, வேறு வழியின்றி கட்டணம் குறைவாக உள்ள பள்ளியைத் தேர்வு செய்கின்றனர். இது, குழந்தைப் பருவத்தில் உள்ள பிள்ளைகளுக்கு வித்தியாசமாகத் தெரிவது இல்லை. சற்றே வளர்ந்த பிறகு 'அவனுக்கு மட்டும் பெரிய ஸ்கூல். எனக்கு மட்டும் சின்ன ஸ்கூலா?’ என்று நினைக்கின்றனர்; அல்லது கேட்கின்றனர். ஒரு கண்ணில் வெண்ணெய், மற்றொரு கண்ணில் சுண்ணாம்பு என்பதுபோல் ஆகிவிடுகிறது. இது பெற்றோருக்கு வாழ்நாள் கவலையாக உருவெடுக்கிறது.</p>
<p class="content">இப்படி 'ஒஸ்தி பள்ளியில்தான் படிக்க வேண்டும்’ என்று பெற்றோர்கள் அடம்பிடிப்பதன் பொருள், அவர்கள் வறட்டுப் பிடிவாதம் பிடிக்கின்றனர் என்பது அல்ல. அங்கு படித்தால்தான் பிள்ளையின் எதிர்காலம் நன்றாக இருக்கும் என்று நம்புகின்றனர். அந்தப் பள்ளி, கடந்த காலங்களில் பெற்ற கவர்ச்சியான தேர்ச்சி விகிதங்களும், எத்தனை பேர் ஸ்டேட் ரேங்க் எடுத்தார்கள் என்ற எண்ணிக்கையும் பெற்றோர்களைச் சுண்டி இழுக்கின்றன. அங்கு சேர்த்துவிட்டால், தன் பிள்ளைகளும் நன்றாகப் படித்து அதிக மதிப்பெண் எடுப்பார்கள் என்று எண்ணுகின்றனர். இதன் பொருட்டே பள்ளி நிர்வாகம் செய்யும் அனைத்து அநியாயங்களையும் பொறுத்துக்கொள்கின்றனர்.</p>
<p class="content">படித்த பெற்றோராயினும் படிக்காத பெற்றோராயினும் இந்தப் பள்ளிகள் அவர்களை நடத்தும்விதம் அநாகரித்தின் உச்சம். ''11 மணிக்குள்ள வரணும்னு சொன்னாங்கல்ல... இப்போ என்ன மணி? இப்போ வந்து நிக்கிறீங்க? கௌம்புங்க, கௌம்புங்க...'' என்று விண்ணப்பப்படிவம் கொடுக்க வந்த ஒரு தந்தையை, பள்ளியின் வாட்ச்மேன் விரட்டி அடித்தபோது நேரம் 11.15. கால் மணி நேர தாமதம், தன் சுயமரியாதையை காலில் போட்டு நசுக்கும் என்பதை அவர் எதிர்பார்க்கவில்லை. அந்தப் பள்ளியில் பிள்ளையைச் சேர்த்துவிட்ட பிறகு வாழ்நாள் எல்லாம் அவர் படப்போகும் அவமரியாதைக்கான முன்னோட்டம் அது. ஆனால், இவற்றை பெற்றோர்கள் தெரிந்தே ஏற்றுக்கொள்கின்றனர் என்பதுதான் முக்கியம். தனியார் பள்ளிகள் அநீதியாகக் கட்டணம் வாங்குகிறார்கள் என்பது எந்தப் பெற்றோருக்குத்தான் தெரியாது?</p>
<p class="content"><span style="color: #ff0000"><strong><img alt="" align="right" width="250" height="390" src="http://www.vikatan.com/av/2014/05/zwyzju/images/p38b.jpg">''வீ</strong></span>ட்டுல இருந்து ஒரு கிலோமீட்டர் தூரத்துலதான் ஸ்கூல். இருந்தாலும் தினமும் கொண்டுபோய் விட சிரமமா இருக்குமேனு ஸ்கூல் பஸ்ஸுக்குப் பணம் கட்டினேன். வருஷத் துக்கு 16 ஆயிரம் ரூபா. ஆனா, அந்த பஸ் எங்க வீடு இருக்கிற தெருவுக்குள்ள வராது. அரை கிலோமீட்டர் அந்தப் பக்கம் இருக்கிற மெயின் ரோட்டுலயே வந்துட்டுப் போயிடும். நான் குழந்தையை வண்டியில கொண்டுபோய் அந்த ரோடு வரைக்கும் விடுறேன். இன்னும் அரை கிலோமீட்டர் போனா ஸ்கூல்லயே கொண்டுவிட்டுருவேன். இதுக்கு எதுக்கு ஸ்கூல் பஸ்?'' என்று பொருமுகின்றனர், சேலம் நகரத்தில் வசிக்கும் பழனிச்சாமி-கோமதி தம்பதியினர்.</p>
<p class="content">மழைக் காலத்தில் இது இன்னும் கொடுமை. காலை 6.30 மணிக்குப் பேருந்து வரும் என்றால், 5 மணிக்கே எழுந்து தயாராக வேண்டும். அந்தக் காலைக் குளிர் தரும் இதத்தில் சுகமாகத் தூங்கிக்கொண்டிருக்கும் குழந்தையை எழுப்பி, வலுக்கட்டாய மாகக் குளிப்பாட்டி, ஆடை அணிவித்து, புத்தகப் பையுடன் வண்டியில் உட்காரவைத்து அழைத்துச்செல்ல வேண்டும். மழை பெய்கிறதே என்று மெதுவாகப் போக முடியாது. பள்ளிப் பேருந்து, 10 விநாடிக்கு மேல் நிற்காது. இதனால், எக்ஸ்பிரஸ் ரயிலைப் பிடிக்கச் செல்லும் பதற்றத்துடன்தான் பெற்றோர்கள் பள்ளிப் பேருந்தைப் பிடிக்க ஓடுகின்றனர். இதை எதிர்த்து பள்ளியில் சென்று கேட்க முடியுமா? பள்ளிப் பேருந்தின் டிரைவரிடம்கூட கேட்க முடியாது. மீறி கேட்டால் என்னவாகும்?</p>
<p class="content">தஞ்சாவூர் மாவட்டம் ஒரத்தநாட்டில், புகழ்பெற்ற தனியார் பள்ளி ஒன்று உள்ளது. அந்தப் பள்ளியின் வேன், அருகில் உள்ள கிராமங்களுக்குச் சென்று குழந்தைகளை அழைத்து வரும். 'அப்படி வருகிற பள்ளிக்கூட வேன், முந்தைய ஊர் வரையிலும் வருகிறது. அதை எங்கள் ஊருக்கும் வர ஏற்பாடு செய்யுங்கள்’ என்று சுமார் 20 பெற்றோர்கள் ஒன்றுகூடி பள்ளி நிர்வாகத்திடம் முறையிடச் சென்றனர். அங்கிருந்த ஊழியர் மிகுந்த அவமரியாதையாகப் பேச, கோபம் அடைந்த பெற்றோர்கள், 'அப்படின்னா எங்க குழந்தைங்க எல்லோரையும் வேற ஸ்கூல்ல சேர்த்துக்கிறோம்’ என்றனர்.</p>
<p class="content">அவர்கள் நினைத்தது, ஒரே நேரத்தில் இத்தனை பேர் டி.சி. வாங்குவதாகச் சொன்னால், பள்ளிக்கூடத் தரப்புக்கு நஷ்டம்; அதனால் பயந்துபோய் தங்கள் கோரிக்கையை ஏற்பார்கள் என்று. ஆனால் நடந்தது, அந்த ஊழியர் யாரையோ அழைத்து, 'இந்த 20 பேரையும் ஹெச்.எம். ரூமுக்கு அழைச்சிட்டுப் போய், இவங்களோட குழந்தைங்க எல்லோருக்கும் டி.சி. கொடுத்து அனுப்புங்க’ என்றார். பெற்றோர்கள் கதிகலங்கிப்போனார்கள். கொஞ்சம் நஞ்சம் இருந்த கடைசித் துளி மரியாதையையும் கடாசிவிட்டுக் கெஞ்சிக் கூத்தாடி மன்னிப்பு கேட்டுவிட்டுக் கிளம்பி வந்தனர்.</p>
<p class="content">அவர்கள் கேட்டது என்ன? 'நாங்களும் ஸ்கூல் வேனுக்குப் பணம் கட்டுகிறோம். அது எங்கள் ஊருக்கு வருவது இல்லை. வர ஏற்பாடு செய்யுங்கள்’ என்பது. இது மிக, மிக நியாயமான கோரிக்கை. ஆனால், பள்ளி நிர்வாகம் இதை அராஜகமாக மறுக்கிறது. என்ன செய்ய முடிந்தது பெற்றோர்களால்?</p>
<p class="content">இந்தச் சூழ்நிலையிலும் பெற்றோர்கள் பொறுமை காப்பதற்குக் காரணம், 'நாம் ஏதாவது சண்டை போடப்போய், பள்ளியில் படிக்கும் பிள்ளைக்கு ஏதேனும் பிரச்னை வந்துவிடுமோ?’ என்ற அச்சம்தான். பெற்றோர்களின் இந்த அச்சம்தான் பெரும்பாலான தனியார் பள்ளிகளின் கல்விக் கொள்ளைக்கான அச்சாணி. அதை வைத்துதான் அவர்கள் மிரட்டுகின்றனர்.</p>
<p class="content">எனில், நமது குழந்தைகள் என்ன பணயக் கைதிகளா? யாராவது புதியவர்கள் குழந்தையைக் கொஞ்சினால்கூட சந்தேகத்துடன் பார்க்கும் பெற்றோர், எதிர்த்துப் பேசினால் ஏதாவது செய்துவிடக்கூடிய சாத்தியம் உள்ளவர்களை நம்பி எப்படிப் பிள்ளைகளை அனுப்புகின்றனர்? இத்த னைக்கும் பள்ளிகள் தங்களின் அராஜகத்தை மிகவும் வெளிப்படையாகவே நடத்துகின்றன.</p>
<p class="content"><span style="color: #ff0000"><strong><img alt="" align="right" width="250" height="104" src="http://www.vikatan.com/av/2014/05/zwyzju/images/p38a.jpg">ந</strong></span>ன்கொடை, பருவக் கட்டணம், பேருந்து கட்டணம், புத்தகம் மற்றும் சீருடை கட்டணம், ஸ்மார்ட் க்ளாஸ் கட்டணம் என்று ஏராளமான கட்டணங்கள்.</p>
<p class="content">சென்னை, ராயப்பேட்டையின் நெருக்கடி யான தெரு ஒன்றில் உள்ள ஒரு பள்ளியில், எல்.கே.ஜி. குழந்தையிடம் 'பிணையத் தொகை’ (Caution Deposit) என்ற பெயரில் 30 ஆயிரம் ரூபாய் வசூலிக்கின்றனர். ''எதுக்கு இது?'' என்று கேட்டால், ''மேஜை, நாற்காலியை உங்க குழந்தை உடைச்சிட வாய்ப்பு இருக்குல்ல... அதுக்காக'' என்று பதில் வருகிறது. எல்.கே.ஜி. குழந்தை உட்கார்ந்து நாற்காலி உடைந்துவிடுமாம். அதற்கு 30 ஆயிரம் பிணையத் தொகையாம். 12 கிலோ உள்ள குழந்தை உட்கார்ந்து உடையும் அளவுக்குத்தான் நாற்காலி இருக்கிறது என்றால், முதலில் உங்கள் பள்ளிக்கான உரிமத்தையே ரத்து செய்ய வேண்டும்.  </p>
<p class="content">அந்த வகுப்பில் குறைந்தது 50 மாணவர்கள் இருக்கிறார்கள் எனில், பிணையத் தொகை வசூல் மட்டுமே மொத்தம் 15 லட்சம் ரூபாய். எல்.கே.ஜி-யில் மொத்தம் ஐந்து செக்ஷன்கள். அதையும் கணக்கிட்டால் மொத்தம் 75 லட்சம். எவ்வளவு இலகுவாக, போகிறபோக்கில் முக்கால் கோடியை விழுங்குகிறார்கள் பாருங்கள்!</p>
<p class="content">இந்த ஒரு பள்ளியில் ஒரு வகுப்புக்கு மட்டும் இவ்வளவு ரூபாய் என்றால், மாநிலம் முழுக்க உள்ள 12 ஆயிரத்துக்கும் அதிகமான தனியார் பள்ளிகளுக்கும் சேர்த்துக் கணக்கிடுங்கள். அந்தத் தொகை 10 ஸ்பெக்ட்ரம் ஊழலுக்குச் சமமானதாக இருக்கும். ஸ்பெக்ட்ரம் ஊழலாவது ஒரு முறை நடந்தது. இது ஆண்டுதோறும் நடக்கிறது!</p>
<p style="text-align: right"><span style="color: #ff0000"><strong>- பாடம் படிப்போம்...</strong></span></p>
<hr>
<p class="content"><span style="color: #0000ff"><strong><u><img alt="" align="left" width="280" height="393" src="http://www.vikatan.com/av/2014/05/zwyzju/images/p38c.jpg">என் குழந்தை...  யார் உரிமை?</u></strong></span></p>
<p class="content"><span style="color: #ff0000"><strong>வி</strong></span>ளையாட்டு தினம், ஆண்டு விழா போன்ற சமயங்களில் தனியார் பள்ளிகளில் புராஜெக்ட் செய்வது ஒரு கலாசாரம். காய்கறி, பழம், பறவை, விலங்கு... என்று ஏதேனும் ஒன்றின் உருவத்தைச் செய்து எடுத்து வர வேண்டும். பெரும்பாலான பள்ளிகளில் இந்த உருவங்களைச் செய்து தருவதற்கு என்று ஒருவரை ஏற்பாடு செய்து விடுகின்றனர். பணத்தை பள்ளியில் செலுத்திவிட்டால் புராஜெக்ட் தயார்.</p>
<p class="content">சில ஊர்களில், வெளிச் சந்தையிலும் விற்பனை செய்யப்படுகிறது. சென்னை பாரிமுனையில் உள்ள ஒரு தெருவுக்குச் சென்றால், இந்த உருவங்கள் ரெடிமேடாகவே கிடைக்கும். பள்ளிக்கூடங்களில் இப்படி புராஜெக்ட் செய்யப்படுவதன் நோக்கம், மாணவர்களின் கற்பனைத் திறன் பெருக வேண்டும் என்பதற்காகத்தான். ஆனால், அதையும் பணமாக மாற்றிவிடுகின்றன பள்ளிகள். இந்த 'புராஜெக்ட்’ செய்ய, சுமார் 3 ஆயிரம் முதல் 10 ஆயிரம் ரூபாய் வரை ஒவ்வொரு பெற்றோரும் செலவு செய்ய வேண்டியுள்ளது.</p>
<p class="content">''அது மட்டுமல்ல... அறிவியல் உபகரணங்களின் உருவத்தைச் செய்து எடுத்து வரச் சொல்கின்றனர். அது நீளமாக, அகலமாக, அடக்க முடியாத உருவத்தில் இருக்கிறது. அதை வேலை மெனக்கெட்டு நம் குழந்தை செய்யும். டூ-வீலரில் எடுத்துக்கொண்டு நாம் போய் இறங்கினால், பெரிய பெரிய கார்களில் வந்து இறங்கி டிக்கிகளில் இருந்து சினிமா செட் போல எடுத்துவைப்பார்கள். 'அது சூப்பரா இருக்கு. அதுபோலத்தான் எனக்கு வேணும்’ என்று நம் குழந்தை அழ ஆரம்பிக்கும். சமாளிப்பது மிகவும் சிரமம்'' என்கிறார் அனுபவப்பட்ட தந்தை ஒருவர்.</p>
<p class="content">'மாறுவேடப் போட்டி’ என்ற பெயரில், இந்தத் தனியார் பள்ளிகள் அடிக்கும் கூத்து தாங்க முடியாத துயரங்களில் ஒன்று. ஏதாவது 'தீம்’ கொடுத்து அதே போல உடை அணிந்து வரச் சொல்கின்றனர் அல்லது அவர்களே உடைகளைத் தயார்செய்துவிட்டு பணத்தை மட்டும் வாங்கிக்கொள்கிறார்கள். வெறும் அரை மணி நேரம் ஆடிவிட்டுக் கழற்றி வீசப்போகும் அந்த உடைக்கு 2 ஆயிரம், 3 ஆயிரம் ரூபாய் என்று மனச்சாட்சியே இல்லாமல் கட்டணம் வசூலிக்கிறார்கள். 'என் குழந்தைக்கு மாறுவேடப் போட்டி வேண்டாம்’ என்று எந்தப் பெற்றோரும் மறுக்க முடியாது. ஏனெனில், அந்த உரிமை அவர்களுக்கு வழங்கப்படுவது இல்லை!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆபரேஷன் நோவா - 30</div>
<div class="subtitle1">தமிழ்மகன், ஓவியம்: பாலா</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>இ</strong></span>ன்னும் 10 மணி நேரமே பாக்கி இருந்தது. நிலைமையின் தன்மையை ஒவ்வோர் அங்குலமாக சார்லஸுக்கு விவரித்துக்கொண்டிருந்தார் அலெக்ஸ். முடிந்த அளவுக்கு மீடியாவுக்குத் தெரியாமல் கட்டுப்படுத்திவைத்திருந்ததால், கீழ் மட்டங்களில் இன்னமும் ஸ்கூப் தகவல் பரவாமல் இருந்தது.</p>
<p class="content">''க்ராக் செய்வது சாத்தியம் இல்லை. கேப்ரியலிடம் பேசி வழிக்குக் கொண்டுவருவதுதான் சரியாக இருக்கும்'' என்ற அலெக்ஸுக்கும் நம்பிக்கை குறைந்துகொண்டு வந்தது.</p>
<p class="content">கேப்ரியலுக்கு, தன்னை சிறை வைத்திருக்கிறார்கள் என்பதுகூடத் தெரியாது. உலகத் தலைவர்கள் எல்லாம் ஒன்றுகூடிப் பேசிவிட்டு வருவார்கள் என்ற எண்ணத்தில்தான் இருந்தார். கேப்ரியல் சுதாரித்துக்கொண்டால், ஆத்திரத்தில் ஏதாவது ஏடாகூடமாகச் செய்துவிடலாம். அதிக நேரத்தை இழுத்துவிடாமல் கச்சிதமாக முடிக்கவேண்டியிருந்தது.</p>
<p class="content">அலெக்ஸ் அடிக்கடி அதை நினைவுப்படுத்திக்கொண்டிருந்தார். அவருடைய முழு முதல் முடிவு, கேப்ரியலிடம் சரணாகதி அடைவதுதான். இங்கிருந்து 581 ஜி-க்குத் தொடர்புகொள்வது கடினம். அங்கிருந்து வேண்டுமானால் பூமியோடு தொடர்புகொள்ளலாம். கேப்ரியல் அப்படித்தான் ஏற்பாடு செய்திருப்பதாக அலெக்ஸ் சொன்னார்.</p>
<p style="text-align: center"><img alt="" align="middle" width="650" height="462" src="http://www.vikatan.com/av/2014/05/zwyzju/images/p58c.jpg"></p>
<p class="content">சார்லஸ் பதில் சொல்லவில்லை. க்ராக்கிங் சாஃப்ட்வேர் தொடர்ந்து ஓடட்டும் என்பதுதான் அதற்கு அர்த்தம். இங்கிருந்து போன விஞ்ஞானிகள் யாராலும் அங்கு மத்திய கேந்திரத்துக்குள் செல்ல முடியவில்லை என்பது உறுதியாகிவிட்டது. மனதளவில் தோல்வியை ஏற்றுக்கொண்டுதான் அவர்கள் முயற்சி செய்கிறார்கள் என்பதும் தெரிந்தது.</p>
<p class="content">581 ஜி-யில் இருக்கும் பில்கேட்ஸின் பொறியாளர், பட்டாளத்தை முடுக்கிவிடச் சொன்னார். அலெக்ஸின் உதவியாளர் பிலிப் மட்டும், 'மனிதன் எப்போது முயற்சியைக் கைவிட்டுவிடுகிறானோ, அன்றே இறந்தவன் ஆகிறான்’ என்று பழகிப்போன பழமொழிகள் சில சொல்லிக்கொண்டிருந்தார். தொடர்ந்து அசட்டுத்தனமான தத்துவங்களைச் சொல்பவர் போல இருந்ததால், சிலர் அவரைக் கவனிக்காமல் வேலையைப் பார்த்தனர்.</p>
<p class="content">சார்லஸ், ''இவர் எப்போதும் இப்படித்தானா?'' என்று விசாரித்தார்.</p>
<p class="content">''இப்போது ஏற்பட்ட கிலியின் காரணமாக இப்படித் தத்துவ மழையில் இறங்கிவிட்டார். மற்றபடி திறமைசாலி!'' என்றார் அலெக்ஸ்.</p>
<p class="content">'பயப்படுகிறவர்களை இங்கிருந்து அப்புறப்படுத்திவிடுவதுதான் நல்லது’ என்று சார்லஸுக்குத் தோன்றியது. தேவை இல்லாமல் பயத்தை வேகமாகப் பரப்பிவிடுவார்கள். அவரைத் தனியே அழைத்து ஓய்வு எடுத்துக்கொள்ளச் சொன்னார் சார்லஸ்.</p>
<p class="content">''ஓய்வா... எனக்கா? ஓய்வு என்பது, இப்போது செய்துகொண்டிருக்கும் வேலையை நிறுத்திவிட்டு வேறு வேலையைச் செய்வது'' என்று அதற்கும் விளக்கம் கொடுத்தார்.</p>
<p class="content">அவருடைய சட்டையில் குத்தியிருந்த பெயரைப் படித்துவிட்டு, ''மிஸ்டர் பிலிப்... உங்கள் கூற்றுப்படி நீங்கள் வேறு வேலையைச் செய்யலாம்'' என்றார்.</p>
<p class="content">பிலிப் அனுமதி பெறும் நோக்கத்தோடு அலெக்ஸைப் பார்த்தார். ''நீங்கள் விரும்புகிற வேறு வேலையைச் செய்யலாம். நானேபாட் துறையில் முயற்சி செய்கிறீர்களா?'' என்றார் அலெக்ஸ்.</p>
<p class="content">''தாராளமாக'' என்றபடி பெருந்தன்மையுடன் தோளைக் குலுக்கிக்கொண்டு நகர்ந்தார். அதில் மரண பயம் தெரிந்தது.</p>
<p class="content">ஒரு நொடியில் ஒரு மணி நேரம் நகர்வது போல் அறிவியல் குழு பதறியது. இன்னும் மூன்று மணி நேர அவகாசம்தான் இருந்தது. எல்லா அலைவரிசைகளிலும் காஸ்மிக் கதிர்களின் அட்டகாசத்தால் இடையூறுகள் இருந்தன. 20 ஒளி ஆண்டுகள் இடைவெளியில் இது தவிர்க்க முடியாததுதான். ஆனாலும், ரொம்பத்தான் ஆட்டம் காட்டியது.</p>
<p class="content">கொஞ்ச நேரத்தில் பிலிப், தன் மணிக்கட்டில் வெட்டிக்கொண்டு தற்கொலைக்கு முயன்றதாகப் பரபரப்பு பரவியது. டாக்டரைத் தேடினர். மனிதர், உயிருக்குப் பயந்துவிட்டார். ''பூமிக்கு ஆபத்து என்றதுமே பயந்துபோய்விட்டார். வாழ்வதற்கு 581 ஜி கிடைத்த ஆறுதலில்தான் உயிரைக் கையில் பிடித்துக்கொண்டிருந்தார். இப்போது அதற்கும் ஆபத்து வந்துவிடவே நம்பிக்கை இழந்துவிட்டார்'' என்று காரணம் சொன்னார் அலெக்ஸ்.</p>
<p style="text-align: center"><img alt="" align="middle" width="555" height="468" src="http://www.vikatan.com/av/2014/05/zwyzju/images/p58a.jpg"></p>
<p class="content">இந்த இக்கட்டான சூழலில் இப்படி எல்லாமா சிக்கலை வளர்ப்பது? எரிச்சலாகத்தான் இருந்தது சார்லஸுக்கு.</p>
<p class="content">இன்னும் இரண்டு மணி நேரம் இருந்தது. பிலிப்பின் தற்கொலை முயற்சி தெரிந்தால், மற்றவர்களும் சீக்கிரம் சோர்ந்துவிடுவார்கள். ''யாருக்கும் தெரிய வேண்டாம்'' என்றார் சார்லஸ்.</p>
<p class="content">பிலிப்பைக் கவனிக்க இரண்டு மருத்துவர்களை மட்டும் அனுப்பிவிட்டு, எல்.டபிள்யூ. டிரான்ஸ்மிட்டிங் டிகோட் புராசஸர் பிரிவுக்கு வந்தார்.</p>
<p class="content">இளம் விஞ்ஞானிகள் சிலர்தான், ஆரம்ப உற்சாகத்தோடும் கணினிகளோடும் மல்லுக் கட்டிக்கொண்டிருந்தனர். உச்சா போகவும் அசையாமல் இருந்ததில் சார்லஸுக்கு ஒருவித உந்துதல் ஏற்பட்டு, பாத்ரூம் நோக்கிப் போனார்.</p>
<p class="content">பாரத்தை இறக்கிவைக்கும் தருணத்தில் முதுகில் சீண்டியது ஒரு விரல். அந்தத் சீண்டலிலேயே ஒரு ரகசியம் இருந்தது. மெள்ள திரும்பிப் பார்த்தார். சட்டென நினைவுக்கு வந்தது. பிலிப்புக்கு வைத்தியம் பார்க்க வந்த டாக்டர்.</p>
<p class="content">''பிலிப்பிடம், 'ஏன் தற்கொலை முயற்சியில் இறங்கினாய்?’ என்று கேட்டேன்.''</p>
<p class="content">டாக்டர், ரெஸ்ட் ரூமில் இருந்த எல்லா பக்கங்களையும் பயத்தோடு பார்த்தார். அதில் என்ன ரகசியம் இருக்க முடியும்?</p>
<p class="content">''கொலை முயற்சி என்கிறார்'' என்றவர் தொடர்ந்து, ''ஏதோ சதி நடக்கிறது... இங்கேயே கேப்ரியலுக்கு ஆதரவாகச் சிலர் இருக்கிறார்கள். 'நான் தற்கொலை முயற்சியில் இறங்கவில்லை’ என்றார் பிலிப்.''</p>
<p class="content"><img alt="" align="left" width="180" height="330" src="http://www.vikatan.com/av/2014/05/zwyzju/images/p58b.jpg">''என்னப்பா... என்ன சொல்கிறாய்?''</p>
<p class="content">''நடந்தது தற்கொலை முயற்சி அல்ல; கொலை முயற்சி. காரணம் அலெக்ஸ்.'' அதற்குள் இன்னும் சிலர் நீர் வெளியேற்றும் நோக்கத்தோடு உள்ளே வர, டாக்டர் பேச்சை அறுத்துக்கொண்டு வெளியேறினார்.</p>
<p class="content">உலகில் கடைசி இரண்டே பேர் இருந்தாலும் இரண்டு விதமாகத்தான் இருப்பார்களோ? சார்லஸ் மேற்கொண்டு தத்துவ விசாரத்தில் இறங்காமல், எல்.டபிள்யூ. அலைவரிசை ஆராய்ச்சி மையத்துக்கு ஓடினார்.</p>
<p class="content"><span style="color: #ff0000"><strong>581 ஜி.</strong></span></p>
<p class="content">பில்கேட்ஸ் உள்ளிட்ட வெகு சிலருக்கு மட்டும் கேப்ரியலின் மிரட்டல் தெரிவிக்கப்பட்டது. 581 ஜி. கோளில் தங்கம், தோரியம் கொட்டிக்கிடக்கின்றன. மனிதர் கோளையே எடைக்குப் போட்டுவிடத் தீர்மானித்துவிட்டார். அவற்றை விற்றால் கொள்ளை லாபம் கிடைக்கும் என்ற பேராசை. ஒன்றும் இல்லாதபோது எல்லாருக்கும் எல்லாமும் பொது என்ற சித்தாந்தம் பேசுகிற மனசு, எல்லாம் இருக்கும்போது இன்னும் இருக்க வேண்டும் என்று ஆசைப்படுவதை நினைத்துப் பார்த்தார்.</p>
<p class="content">கேப்ரியலை வழிக்குக் கொண்டுவருவது... இல்லை என்றால், 581ஜி-க்கு ஆபத்து இருக்கிறதா என்பதைக் கண்டுபிடித்து அழிப்பது. இந்த இரண் டில் ஒன்றைச் செய்ய வேண்டும். இந்த விவகாரம் அவரிடம் சொல்லப்பட்டபோது 1லு மணி அவகாசம்தான் இருந்தது. அவருடைய பெரும் சாஃப்ட்வேர் படை க்ராக்கிங் வேலையில் இறங்க...</p>
<p class="content">யாரும் சந்தேகிக்காத வகையில் அலெக்ஸை மட்டும் தந்திரமாகத் தனியாக அழைத்துபோய் விசாரித்ததில் ஒரு விஷயம் உறுதியானது. பிலிப், மத்திய கேந்திரத்தோடு தொடர்புகொள்வதற்கான 99 சதவிகிதப் பணிகளை முடித்துவிட்டார். அது தெரிந்துதான் அவரைக் கொலை செய்ய முயன்றிருக்கிறார்கள். பிலிப்பை ஒரு வழியாகத் தேற்றி, உள்ளே கொண்டுவந்து உட்கார வைத்ததில்... மத்திய கேந்திரத்தின் சர்வர் ரூம் அடையாளம் காணப்பட்டது. அதாவது, ரோஸியின் மிதக்கும் மூளை. என்ன நடந்திருக்கும் என்பதை சார்லஸால் வேகமாகக் கிரகிக்க முடிந்தது. நானோபாட் டெக்னாலஜியைவிட சிம்பிள். எல்லா லாஜிக்கும் தெரிந்த சுறுசுறுப்பான பெண்ணின் மூளை.</p>
<p class="content">''என்ன பிலிப்?''</p>
<p class="content">''நம்மால் மத்திய கேந்திரத்தைத் தொடர்புகொள்ள முடியவில்லை. அங்கிருந்துதான் யாராவது தொடர்புகொள்ள வேண்டும் என்று எதிர்பார்த்தோம். அதுபோலவே அங்கிருந்த யாரோ தொடர்புகொள்ள முயற்சிப்பது தெரிந்தது. ஓர் ஆணும் பெண்ணும் இருந்தார்கள். கடும் போராட்டத்துக்குப் பிறகு நம்மைத் தொடர்புகொண்டார்கள். இதை அலெக்ஸ் கொஞ்சமும் எதிர்பார்க்கவில்லை. எனவே, அலைவரிசையை மாற்றி அவர்களின் இணைப்பைத் துண்டித்துவிட்டார். என் மணிக்கட்டையும் துண்டித்து, தற்கொலை நாடகம் ஆடிவிட்டார்...''</p>
<p class="content">''அவர்களோடு தொடர்புகொள்ளுங்கள். சீக்கிரம்... பயப்பட வேண்டாம். இங்கிருந்த கறுப்பு ஆடுகளை அகற்றிவிட்டோம்'' - சார்லஸ் துரிதப்படுத்தினார்.</p>
<p class="content"><img alt="" align="right" width="280" height="93" src="http://www.vikatan.com/av/2014/05/zwyzju/images/p58.jpg">''நான் அகிலன்... 581ஜி-யில் ஆபத்தில் இருக்கிறோம்'' - அகிலன் குரல் கேட்டது.</p>
<p class="content">''இன்னும் ஒரு மணி நேரத்தில் 581 அழியும் விதமாக டைமர் செய்திருக்கிறான் கேப்ரியல். அந்தக் கோளைக் காப்பாற்றுவது இப்போது உங்கள் கையில்தான் இருக்கிறது.''</p>
<p class="content">''அழிவு சாஃப்ட்வேர் எங்கே இருக்கிறது என்பதைக் கண்டுபிடிக்க முடிந்ததா?''</p>
<p class="content">பிலிப் தலைமையிலான குழு சற்றே தயங்கியது. பிலிப் யோசனையோடு சார்லஸைப் பார்த்தார்.</p>
<p class="content">சார்லஸ் உறுதியாகச் சொன்னார்.</p>
<p class="content">''டெஸ்ட்ராய் புரோகிராம் ரோஸியின் மூளையில்தான் இருக்கிறது. அதைத் தேடிக் கண்டுபிடித்து ஃபார்மட் செய்வது சாத்தியம் இல்லை. தயங்காதீர்கள்... ரோஸியின் மூளைக்குச் செல்லும் எல்லா இணைப்புகளையும் துண்டியுங்கள். ரோஸியைக் கொல்ல வேண்டும்!''</p>
<p class="content">அதிர்ச்சியோடு வினோதினியைப் பார்த்தான் அகிலன். அவனுக்கு, மகளின் மீது உயிரையே வைத்திருக்கும் டாக்டர் மைக்கேலின் முகம் நினைவில் வெட்டியது.</p>
<p class="content">''ரோஸியைக் கொல்வதற்கு விட மாட்டேன்'' - அகிலனின் கையைப் பிடித்துத் தடுத்தாள் வினோதினி.</p>
<p class="content">''சொன்னால் கேள். ரோஸியை அழிக்கவில்லை என்றால், நீங்கள் எல்லோருமே அழிந்துவிடுவீர்கள்.''</p>
<p class="content">அவள் அமைதியாக இருந்தாள். இன்னும் அரை மணி நேரம்தான் மிச்சம் இருந்தது!</p>
<p style="text-align: right"><span style="color: #ff0000"><strong>- ஆபரேஷன் ஆன் தி வே...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆறாம் திணை - 89</div>
<div class="subtitle1">மருத்துவர் கு.சிவராமன், படம்: ரா.சதானந்த் </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>தொ</strong></span>ழில்நுட்பங்கள், உச்சத்தில் கோலோச்சும் காலம் இது. வரவேற்கப்படவேண்டிய பல வசதிகளை இவை தந்தாலும், நம்மை அறியாமல் நம் உயிரையே  உறிஞ்சும் ஆபத்தையும் அதே தொழில்நுட்பங்கள்தான் தருகின்றன.</p>
<p class="content"> ஆக்ஸ்ஃபோர்டு பல்கலைக்கழகப் பேராசிரியர் ரூசல் ஃபாஸ்டர் சமீபத்தில் சொன்ன வார்த்தைகள் அதை உணரச் செய்யும். 'நான்கு  மில்லியன் வருட மரபை மதிக்காத திமிர் உள்ள ஒரே உயிரினம், மனித இனம்தான்!’ - அவரது ஆய்வு முடிவை, இந்த ஒற்றை வரியில் கூறிவிட்டார்.</p>
<p class="content"> இரவில் சரியாகத் தூங்காமல் இருப்பவருக்கும், வேலை நிமித்தமாக இரவில் பணிபுரியும் ஊழியருக்கும் சாதாரண வயிற்று உபாதை முதல் மார்பகப் புற்று வரை உருவாகும் ஆபத்துகளை, தன் ஆய்வில் விவரித்திருக்கிறார். கூடவே, 'குறைந்த ஆற்றலை எடுத்துக்கொண்டு ஒளியை உமிழும் எல்.இ.டி. விளக்கு உள்ள ஸ்மார்ட் போன், டேப்லெட் வகையறாக்கள், தன் ஒளிக்கற்றையில் அதிகபட்ச நீல ஒளியைத் தந்து இரவில் நெடுநேரம் பயன்படுத்துபவர்களுக்கு ஆபத்து விளைவிக்கின்றன’ என்கிறார். போர்வைக்குள் ஒளிந்துகொண்டு ஸ்மார்ட் போனில் நடுநிசி தாண்டி சாட் செய்தால், காதல் வருமா தெரியாது; ஆனால், கேன்சர் வரக்கூடும்!</p>
<p style="text-align: center"><img alt="" align="middle" width="600" height="400" src="http://www.vikatan.com/av/2014/05/zwyzju/images/p64a.jpg"></p>
<p class="content">பல நேரங்களில், இந்தத் தொழில்நுட்பங்கள் நம் பண்டைய மரபின் நீட்சியை ஓரங்கட்டிவிட்டு,  ஒரு நாளில் அறவே மறந்திடச் செய்வதும்கூட வேதனையான விஷயம்தான். அப்படி நாம் மறந்த விஷயங்களில் மிக முக்கியமான ஒன்று... குழந்தைகளின் நோய் எதிர்ப்பு ஆற்றலுக்காக நம்மிடையே இருந்த சில நல்வாழ்வு தடுப்பு முறைகள்.</p>
<p class="content">இவை, தற்போது 'வேக்ஸின்’களின் வருகையால் ஒட்டுமொத்தமாக மலையேறிவிட்டன. அத்துடன்  குழந்தை நல மருத்துவர்கள் இந்தப் பாரம்பரியப் புரிதலை ஏற்றுக்கொள்ள மறுப்பதும் இந்த முறைகள் தொலைந்துபோவதற்கு முக்கியமான காரணமாகிவிட்டது. கிட்டத்தட்ட 16 வகையான வேக்ஸின்களை வலியுறுத்தும் மருத்துவச் சமூகம், நம்மிடையே இருந்த 23 தடுப்பு மருந்துகளை அதன் ஆழமும் மருத்துவக் குணமும் புரிந்துகொள்ளாமல், மறக்கச் செய்துவிட்டது.</p>
<p class="content"><span style="color: #ff0000"><strong>ம</strong></span>துரை மாவட்டப் பகுதிகளில், பிறந்த குழந்தைக்கு, தாய்மாமன் 'சேனை வைத்தல்’ என ஒரு சடங்கு இன்றளவும் நடைபெறும். அதில் சிலர், 'சீனிக் கரைசலை’ இப்போது கொடுக்கிறார்கள். ஆனால், 'சேனை வைத்தல்’ என்பது, குழந்தைக்கு வெறுமனே இனிப்பு ருசியைப் பழக்கும் வெறும் சீனி மருந்து கொடுக்கும் மரபு அல்ல; 'சேய் நெய்’ கொடுத்தல் என்பதே காலப்போக்கில் 'சேனை கொடுப்பது’ என்றாகி, அதுவும் பின்னாளில் மேலும் மருவி 'சீனி கொடுப்பது’ எனச் சிதைந்துவிட்டது. 'சேய் நெய்’ என்பது, குழந்தைகளுக்காக வீட்டிலேயே செய்யப்படும் மிகச் சிறந்த ஒரு தடுப்பு மருந்து.</p>
<p class="content">குழந்தைகளின் ஆரோக்கியத்துக்கு மோசமான பாதிப்பு ஏற்படுத்தும் கிருமிகள் இரு வகைப்படும். ஒன்று... சளி, இருமலைத் தருவது, இன்னொன்று வயிற்றுப்போக்கைத் தருவது. இந்த இரண்டு வகை நோய்க் கூட்டத்துக்கும் காரணமான நுண்ணுயிரிகளைச் செயல் இழக்கச் செய்யும் பல மூலிகைகளைக்கொண்டே இந்தச் 'சேய் நெய்’ தயாரிக்கப்படுவதுதான் இதில் விசேஷம். ஆடாதொடை, தூதுவளை, இண்டு, வேப்பங்கொழுந்து, கண்டங்கத்தரி... முதலான 57 வகை மூலிகைகளை வைத்து வீட்டிலேயே தயாரிக்கும் அந்தச் 'சேய் நெய்’, கைக்குழந்தைகளுக்கான அந்தக் கால தடுப்பு மருந்து எனலாம்.</p>
<p class="content">தற்போது புழக்கத்தில் இருக்கும் வேக்ஸின் வகை தடுப்பூசிகளில் இரண்டு வகை உண்டு. நோய் வராமல் தடுக்க, நோய்க்குக் காரணமான கிருமியைச் செயல் இழக்கச் செய்யும் மருந்தை உடலுக்குள் செலுத்தி, அதற்கான எதிர்ப்பாற்றலை நமக்குள் வளர்ப்பது. இதை Prophylactic Vaccine  என்பார்கள். நோயைக் குணப்படுத்தும் Therapeutic Vaccine என்பது இரண்டாம் வகை. நம் ஊர் 'சேய் நெய்’யை இந்தப் பிரிவில் அடக்கலாம்.</p>
<p class="content">'அட! 57 வகை மூலிகைகளைத் தேடி நான் எந்தக் காடு, மலைக்குப் போவது? கொஞ்சம் சிம்பிளா எதுவும் இல்லையா?’ என்று கேட்பவர்களுக்கு... இன்னும் மிச்சமுள்ள கிராமங்களில் மக்களிடையே அதற்கும் ஒரு மருந்து இருக்கிறது. அது 'உரை மருந்து’ எனும் தடுப்பு மருந்து. இதனை சுக்கு, திப்பிலி, மாசிக்காய், அக்கரகாரம், அதிமதுரம், பூண்டு, கடுக்காய், நெல்லிக்காய், வசம்பு என்ற ஒன்பது மூலிகைகளைக்கொண்டு எளிதாகத் தயாரிக்கலாம்.</p>
<p class="content">சுக்கின் மேல் தோல் சீவியும், கடுக்காய், நெல்லிக்காயை அதன் விதையை நீக்கியும் வைத்துக்கொள்ள வேண்டும். வசம்பை அதன் மேல் தோல் கருகும் வரை சுட்டு எடுக்க வேண்டும். பின் எல்லா பொருள்களையும் வறுத்து, நன்கு பொடி செய்துகொள்ள வேண்டும். இந்தப் பொடியை, அதிமதுரக் கஷாயத்துடன் சேர்த்து அரைத்து சிறுசிறு குச்சிகளாகச் செய்து காயவைத்துக்கொண்டால், உரை மருந்து தயார். இதை தாய்ப்பாலில் இழைத்து, குழந்தை பிறந்த மூன்றாம் நாள் முதல் கொடுக்கத் தொடங்கலாம். முதலில் ஓர் இழைப்பு, இரண்டு இழைப்பு எனத் தொடங்கி குழந்தை வளர வளர இழைப்பை அதிகமாக்கிக்கொள்ள வேண்டும். ஜீரணத்தையும், நோய் எதிர்ப்பு ஆற்றலையும் வழங்கும் இந்த உரை மருந்து, காலங்காலமாக வழக்கில் உள்ள மருந்து. இது, அரசு சித்த மருத்துவமனைகளில் இலவசமாகவே கிடைக்கும் என்பது கூடுதல் செய்தி.</p>
<p class="content"><span style="color: #ff0000"><strong>''வ</strong></span>சம்பா..? அது அமெரிக்காவில் நல்ல பொருள் இல்லையே!’ எனச் சொல்வார்கள் சில இணையப் புலிகள். கடந்த வருடம் இந்த ரீதியில் ஒரு விவாதத்தையும் கிளப்பினார்கள்.</p>
<p class="content"><img alt="" align="left" width="300" height="303" src="http://www.vikatan.com/av/2014/05/zwyzju/images/p64.jpg">வசம்பில் உள்ள நறுமண எண்ணெயில், 'பீட்டா ஆசரோன்’ எனும் நச்சுப்பொருள் இருப்பதாக வாதிடும் அவர்கள், வசம்பின் அடிப்படை குணத்தை மறந்தேவிட்டார்கள். முதலில், வசம்பின் நறுமண எண்ணெயை நாம் பிரித்து உபயோகிப்பது இல்லை. அடுத்தது வசம்பில் இருக்கும் அந்த எண்ணெயின் அளவும் மிகக் குறைவானது. அப்படிப் பிரித்த எண்ணெயிலும் மிக நுண்ணிய அளவே பீட்டா ஆசரோன் உள்ளது. அந்த ஆசரோனும், நாம் வசம்பைச் சுடுவதில் வரும் வெப்பத்தில் 100 சதவிகிதம் ஓடிப்போய்விடும் என்பது, அறிவியல் உலகில் அத்தனை பேருக்கும் தெரியும். ஒருவேளை, வசம்பைச் சுட்டுத்தான் பயன்படுத்த வேண்டும் என்பது வெள்ளை கோட் விஞ்ஞானிகளுக்குத் தெரியாமல் இருக்கலாம். ஆனால், கண்டாங்கிப் புடவை கட்டியிருக்கும் நம் ஊர் ஆத்தா - அப்பத்தாக்களுக்கு நிச்சயம் தெரியும்.</p>
<p class="content">பல்லாயிரம் ஆண்டுகளாகப் பயன்படுத்தி வந்த வசம்பை அவசர அவசரமாகப் பழிக்கும் கூட்டம், இன்றளவும் சில தடுப்பூசிகளில் அதன் ஸ்திரத்தன்மைக்காகச் சேர்க்கப்படும் Thiomersal–ன் நச்சுத்தன்மையால் ஆட்டிச நோய் வருகிறதா எனும் பெரும் சர்ச்சை வந்தபோது, அதுகுறித்து எப்போதுமே பேசியது இல்லை.</p>
<p class="content">'ஆட்டிச நோய்க்கு, இந்த Thiomersal காரணம் இல்லை’ என்று அமெரிக்காவின் Center for disease Control மருத்துவரீதியாக மறுத்துவருகிறது!</p>
<p class="content">தடுப்பு குறித்த அறிவும் புரிதலும், எட்வர்டு ஜென்னருக்கு முன்னரே நம்மவருக்கும் தெரியும். ஜென்னர் கொண்டுவந்த தடுப்பூசியை நாம் கண்டறியவில்லை என்றாலும், அதே கருத்தாக்கத்தை நாமும் பெற்றிருந்தோம் என்பதற்கு ஹோல்வெல் என்கிற அறிஞரின் நூல் ஒரு மாபெரும் எடுத்துக்காட்டு.</p>
<p class="content">இந்தியா, கிழக்கு இந்திய கம்பெனியின் ஆளுகையில் இருந்தபோது, வங்காளத்தின் ஆளுநராக இருந்த ஹோல்வெல், இந்திய மருத்துவ முறைகளைப் பற்றி படித்த முதல் ஐரோப்பியர். அவர் தன் நூலில், இந்தியாவில் குறிப்பாக தென்னாட்டு மக்கள், சின்னம்மைக்கு எதிராகக் குத்தூசி முறையில் (inoculation - variolation) நோய்த் தடுப்பை ஏற்படுத்தினார்கள் என்பதை 1760-களிலேயே ஆவணப்படுத்தியிருக்கிறார். குடல்பூச்சியில் இருந்து குடல்புற்று வரை நோய்த் தடுப்புக்குப் பாரம்பரியம் சுட்டிக்காட்டுவது, வேப்பங்கொழுந்தைத்தான். இப்போது, சித்தரஞ்சன் தேசிய புற்றுநோய் ஆராய்ச்சிக் கழகம் (CNCRI) வேம்பில் இருந்து ஒரு கிளைகோ புரோட்டினைப் பிரித்தெடுத்து, குடல்புற்றைத் தடுக்கும் வேக்ஸினைக் கொண்டுவருவதில் இறுதிக்கட்டத்தை எட்டியிருக்கிறது.</p>
<p class="content">நலவாழ்வு குறித்த புரிதலும், அக்கறையும், அதற்கான மெனக்கெடலும் நம் சமூகத்துக்கு மிக அதிகம். அதனை 'ஆத்திசூடி’யிலும் 'ஆசாரக்கோவை’யிலும் சொல்லி, நம் வாழ்வியலோடு பிணைத்ததும் நம் சமூகத்தின் தனித்துவம். தொழில்நுட்பத்தில் அதை எல்லாம் தொலைத்திடாமல், அதே தொழில்நுட்பத் துணைகொண்டு மீட்டெடுப்பது மட்டும்தான் காலத்தின் கட்டாயம்!</p>
<p style="text-align: right"><span style="color: #ff0000"><strong>- பரிமாறுவேன்...</strong></span></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
