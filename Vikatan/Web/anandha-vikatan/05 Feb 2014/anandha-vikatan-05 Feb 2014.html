	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தலையங்கம்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="450" height="96" alt="" src="http://cdnw.vikatan.com/av/2014/02/zmqmfj/images/p7a.jpg"></p>
<p class="content"><span style="color: #ff0000"><strong>உ</strong></span>ப்புக் கடலில் மெள்ள மின்னட்டும் ஒரு வெளிச்சப் புள்ளி. தமிழக-இலங்கை மீனவப் பிரதிநிதிகளின் பேச்சுவார்த்தை ஒரு சின்ன நம்பிக்கையையாவது விதைக்கட்டும். இரு தரப்பிலும் அறுபடும் வலைகள், வதைபடும் மீனவர்கள் என்ற துயர நிலையை மாற்றி, இரு கரை மீனவர்களை கடல் தாயின் ஒரு மடிப் பிள்ளைகளாக மாற்றும் முயற்சியை இந்தப் பேச்சுவார்த்தை தொடங்கட்டும். இன்னும் இன்னும் அடுத்தடுத்த ஆலோசனைகள், இரு தரப்பையும் நல்வழிப்படுத்தட்டும்.</p>
<p class="content">கால் நூற்றாண்டு காலமாக தமிழ்நாட்டு மீனவர்களின் அவல வாழ்வினை நாம் அறிவோம். இலங்கை ராணுவத்தின் துப்பாக்கி ரவைகள் பலிகொண்ட மீனவ உயிர்களின் எண்ணிக்கை சுமார் 500-க்கும் மேல். கை உடைந்து, கால் உடைந்து முடமாக்கப்பட்டோர் சில நூறு பேர். மீன்கள் பறிக்கப்பட்டு, வலைகள் அறுக்கப்பட்டு, படகுகள் சிதைக்கப்பட்டு தொழில் செய்ய முடியாமல் முடக்கப்படுவோர் கதைகள் ஆயிரம். இப்போது புதிதாக, மீனவர்களைக் கைதுசெய்து சிறையில் அடைப்பதுடன் பறிமுதல் செய்த படகுகளை 'நாட்டுடைமையாக்குவோம்’ எனக் கொக்கரிக்கிறார்கள். 'புலிப் பூச்சாண்டி’க் காட்டி இத்தனையையும் நிகழ்த்திய இலங்கை அரசு, அதை இப்போதும் தொடர்வது பயங்கரம்.</p>
<p class="content">எனினும் இன்னொரு பக்கம், இலங்கைத் தமிழ் மீனவர்களின் குரலை நாம் சற்றே காதுகொடுத்துக் கேட்க வேண்டும். கடந்த 30 ஆண்டு காலப் போரின் விளைவாக அவர்களிடம் நவீன மீன்பிடி உபகரணங்கள் ஏதும் இல்லை. அவர்களிடம் இருப்பவை எல்லாம் பாரம்பரியப் படகுகளும் வலைகளுமே. ஆனால், தமிழகத்தின் விசைப்படகு முதலாளிகள் பகாசுர வலைகளுடன் கடலுக்குச் சென்று மொத்தக் கடல் வளத்தையும் கொத்துக்கொத்தாக அரித்து வந்துவிடுவதில்தான் பிரச்னைகள் வெடிக்கின்றன. இதை நிகழ்த்துவதும், லாபம் அடைவதும் சில நூறு விசைப்படகு முதலாளிகள்கள்தான். எனினும், இன்னலுக்கு உள்ளாவது இரு கரைகளின் பெரும்பான்மை மீனவர்களே. இந்த யதார்த்தச் சூழலை உள்வாங்கிக் கொள்வதுடன், மீன்பிடியை முறைப்படுத்தவும் வேண்டும்.  </p>
<p class="content">'பேச்சுவார்த்தை’ என்பதே கண்துடைப்பாக மாறிவிட்ட காலம் இது. இந்த மீனவர் பேச்சுவார்த்தை முடிவும் இன்னுமொரு கண்துடைப்பாக, நாடாளுமன்றத் தேர்தலுக்கான தந்திரமான நாடகமாக இருக்கக் கூடாது. அப்படியின்றி, ஈழப் போரை வைத்து 'போர் நிறுத்த அரசியல்’ செய்ததுபோல இதையும் இன்னொரு தேர்தல் நாடகமாக்கினால், மீனவர்கள் உங்களை ஒருபோதும் மறக்க மாட்டார்கள்... மன்னிக்க மாட்டார்கள். ஒருநாளும் மறக்கவே முடியாதபடி நிச்சயம் தண்டிப்பார்கள்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கார்ட்டூன்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" src="http://cdnw.vikatan.com/av/2014/02/zmqmfj/images/p7.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கலாட்டூன்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="472" alt="" src="http://cdnw.vikatan.com/av/2014/02/zmqmfj/images/p98.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">“காங்கிரஸுக்கு எதிரி காங்கிரஸில்தான் இருக்கிறார்கள்!”</div>
<div class="subtitle1">சுளீர் மணிசங்கர் அய்யர்</div>
<div class="subtitle2">ம.கா.செந்தில்குமார், படங்கள்: தி.விஜய், ஓவியம்: பாரதிராஜா</div>
<div class="subtitle3"></div>
<div class="content" style="border-top:1px solid #DDD;">
<p class="content"> <span style="color: #0000ff"><u><strong>'ந</strong></u></span>ரேந்திர மோடிக்கு டீக்கடை அமைக்க உதவுவோம்!’ - மணிசங்கர் அய்யர் இப்படிச் சொல்லியதாகக் கிளம்பிய பரபரப்பு, இன்னும் அடங்கவில்லை. அஸ்ஸாம் டீ குடித்தபடி சகஜமாகப் பேசுகிறார் மனிதர். எதற்கும்... எதற்குமே அலட்டிக்கொள்ளவே இல்லை மணிசங்கர். ஆனால், அவரும் பதறும் ஒரு விஷயம் இருக்கிறது. அது... இறுதியில்!</p>
<p class="content"><span style="color: #ff0000"><strong>'' 'மோடி இந்தியாவின் பிரதமராக வர முடியாது. ஒருவேளை டீ விற்க விரும்பினால், நாங்கள் அவருக்கு ஓர் இடம் பிடித்து, டீக்கடை வைக்க ஏற்பாடு செய்து தருகிறோம்!’ - ஒரு பிரதமர் வேட்பாளரைப் பற்றி இப்படிப் பேசலாமா?'' </strong></span></p>
<p class="content">''ஒண்ணு புரிஞ்சுக்கோங்கோ... நரேந்திர மோடி பத்தி நான் அப்படிச் சொல்லவே இல்லை. ஒரு பிரதமரா இருந்தா, அவருக்கு நம்ம நாட்டு வரலாறு தெரியணும்; பொருளாதாரம், விஞ்ஞான அறிவு இருக்கணும்; சட்டம் என்ன சொல்லுதுன்னு தெரிஞ்சிருக்கணும். ஆனா, மோடியோ அலெக்ஸாண்டர், பாடலிபுத்ராவுக்கு வந்தார்னு சொல்றார். தட்சசீலா எங்க இருக்கு, நாளந்தா எங்க இருக்குனுகூட அவருக்குத் தெரியலை. தன் கட்சியை உருவாக்கியவர் யார்னே அவருக்குத் தெரியலை. ஷாமா பிரசாத் முகர்ஜியை மறந்துட்டு 'கிருஷ்ணா ஷாம்’ங்கிறார். தி.மு.க-வுல பெரியார், அண்ணாதுரை யார்னு தெரியாம இருந்தா, மடையன்னு நினைக்க மாட்டாங்களா? அப்படிப்பட்டவரை ஒரு கட்சிக்குத் தலைவராப் போடுவாங்களா? அதைத்தான் நான் சுட்டிக்காட்டினேன்.</p>
<p class="content">'வேறு எந்தத் திறமையும் இல்லாமல் இருந்தால் அவரால் பிரதமராக முடியாது. ஆனால், டீ விற்க விரும்பினால் நாமே ஒரு ஸ்டால் கொடுக்கிறோம்’னு ஜாலியாச் சொன்னேன். முன்னபின்ன நான் சொன்ன எல்லாத்தையும் எடுத்துட்டு, 'டீக்கடை வெச்சுத் தர்றேன்’னு சொன்னதா மட்டும் பரப்புனா, அது சரியா?</p>
<p class="content">இத்தனைக்கும் மோடிதான் 'ராணி-ராஜா’னு அசிங்கமான தனி மனிதத் தாக்குதலில் ஈடுபடுறார். அதுக்கு முதல்ல அவரை நீங்க மன்னிப்புக் கேட்கச் சொல்லுங்கோ!''</p>
<p style="text-align: center"><img align="middle" width="500" height="445" alt="" src="http://cdnw.vikatan.com/av/2014/02/zmqmfj/images/p16.jpg"></p>
<p class="content"><span style="color: #ff0000"><strong>'' 'நாடாளுமன்றத் தேர்தலில் காங்கிரஸ் வென்றால் ராகுல்தான் பிரதமர்’ என ப.சிதம்பரம் உள்ளிட்ட காங்கிரஸ் கட்சியின் தலைவர்கள் சொல்லிவரும் நிலையில், ராகுல் காந்தியைப் பிரதமர் வேட்பாளராக அறிவிப்பதில் என்ன தயக்கம்?''</strong></span></p>
<p class="content">'' 'இதுதான் தேர்தல் முடிவு’னு இப்பவே யாராவது கணிக்க முடியுமா? அப்புறம் எப்படி 'பிரதமர் வேட்பாளர்’னு ஒருத்தரை அறிவிப்பேள்!? தேர்தலைச் சந்திக்கும் குழுவுக்கு ராகுல்தான் தலைவர்னு தெளிவாச் சொல்லியாச்சு. ஒருவேளை தேர்தலுக்குப் பிறகு கூட்டணி ஆட்சி அமைந்தால், அனைவருடனும் கலந்து பேசி யார் பிரதமர்னு சொல்லுவோம். ஒருவேளை தோத்துட்டா, யார் எதிர்க் கட்சித் தலைவர்னு சொல்லுவோம். அவ்வளவுதான்!''</p>
<p class="content"><span style="color: #ff0000"><strong>'' 'தமிழகத்தில் காங்கிரஸ், ஆட்சியைப் பறிகொடுத்து 47 ஆண்டுகள் ஆகின்றன. இன்னும் 47 ஆண்டுகளானாலும் ஆட்சியைக் கைப்பற்ற முடியாது’ எனப் பேசியுள்ளீர்கள். இந்த அளவுக்குத் தமிழகக் காங்கிரஸின் பின்னடைவுக்கு என்ன காரணம் என நினைக்கிறீர்கள்?''</strong></span></p>
<p class="content">''நாம ஆட்சியில் இல்லாம இருக்கிற நேரத்தில் ஒற்றுமையை உருவாக்கிக் கடுமையாக அரசியல் வேலை செய்யாமல், கோஷ்டி அரசியலிலேயே சுத்திண்டு இருந்தா இன்னும் 47 ஆண்டுகளானாலும், நம்மால் மீண்டும் ஆட்சிக்கு வர முடியாதுனு சொல்லியிருக்கேன். ஆனா, நம்மால் என்னைக்குமே வர முடியாதுனு நான் சொல்லலையே. முதல்ல கட்சிக்குள்ளேயே ஓர் இணைப்பு வேணும். அது கோஷ்டி இணைப்பு. முதல்ல எல்லோரையும் ஒண்ணாச் சேர்த்து அவர்களுக்கு நியாயமானப் பதவிகளை அளித்து, சத்தியமூர்த்தி பவன்ல ஒரு புரட்சி நடக்கணும். அந்தப் புரட்சியின் அடிப்படையில் சென்னையிலேயே உட்கார்ந்து அரசியல் செய்யாமல், கட்சியின் கீழ்மட்டம் வரை போகணும். எப்படி மத்த ரெண்டு திராவிடக் கட்சிகளும் தன் ஆட்களை கிராமம் வரை நியமித்து வேலை வாங்குறாங்களோ, அப்படி அரசியல் செய்தால் ஏன் காங்கிரஸ் திரும்பவும் வர முடியாது? 'இங்க நாம வர வாய்ப்பே இல்லை. டெல்லியில வந்தா, அதைவெச்சு ஆதாயம் பார்த்துரலாம்’னு நினைச்சுண்டு இங்க உட்கார்ந்து கோஷ்டி அரசியல் பண்ணிண்டு இருந்தா, இதே சூழ்நிலையில்தான் மாட்டிண்டு இருப்போம். யார் கோஷ்டி அரசியல் செய்கிறாரோ, அவருக்கு இந்தக் கட்சியில் இடம் கிடையாதுனு டெல்லித் தலைமை முடிவு செய்யணும். அப்படிச் செய்தால், எப்போதும் நாங்கள் எதிர்க் கட்சியாக இருக்க வேண்டியது இல்லை!''</p>
<p class="content"><span style="color: #ff0000"><strong><img align="left" width="300" height="155" alt="" src="http://cdnw.vikatan.com/av/2014/02/zmqmfj/images/p16b.jpg">''வாசன், சிதம்பரம், ஈ.வி.கே.எஸ்.இளங்கோவன், ஞானதேசிகன், தங்கபாலு... போன்ற காங்கிரஸ் கட்சித் தலைவர்களின் செயல்பாடுகள் எப்படி இருக்கு?''</strong></span></p>
<p class="content">''யார் பேரையும் குறிப்பிட்டு நான் எதையும் சொல்ல விரும்பலை. ஆனா, நீங்க கிட்டத்தட்ட எல்லாத் தலைவர்களின் பேரையும் குறிப்பிட்டிருக்கீங்க. இதுல என் பேரைச் சேர்க்காமல் இருப்பதுதான், எனக்குப் பெருமை. நான் எந்தக் கோஷ்டியும் கிடையாது. எனக்குனு தனி கோஷ்டியும் கிடையாது. மயிலாடுதுறையில் காங்கிரஸையே உருவாக்கப் பார்க்கிறோம். ஒருசிலர் என்னோட கலந்துக்கிறதுக்கு மனசு இல்லைன்னாலும்கூட, என்னை எதிர்த்தாலும் அவர்களை நான் எதிர்க்கிறது இல்லை. நான் ஒரு தமிழகத் தலைவரே கிடையாது. என் வேலையை என் தொகுதியில் பார்த்துண்டு வர்றேன். அந்தத் தொகுதியை எனக்கு அளித்தது ராஜீவ். அதனால் அவர் நினைவிலேயே தொடர்ந்து இந்த 23 ஆண்டுகளாக வேற எந்தத் தொகுதிக்கும் போகாமல், ஜெயிக்கிறேனோ... தோத்துப்போறேனோ... என் அரசியலை அந்த ஒரே தொகுதியில் பார்த்துண்டு இருக்கேன். 1998-ல் சுயேட்சையா அங்க நின்னேன். எனக்குக் கிட்டத்தட்ட 75 ஆயிரம் ஓட்டுகள் கிடைச்சது. அதைப் பார்த்து ரெண்டு திராவிடக் கட்சிகளும் அசந்துபோயிட்டாங்க.</p>
<p class="content">இன்னொரு விஷயம் நீங்க பார்க்கணும், நான் பிறந்தது, லாகூர்ல. வளர்ந்தது, வடஇந்தியாவுல. பணியாற்றினது, வெளிநாட்டுல. பிறகு ராஜீவ் வாய்ப்பு தந்ததால், காவிரி மண்ணுக்கு வந்தேன். வந்த ஆரம்பத்துல சிரிச்சுண்டு சொல்லுவேன்... 'நீங்க பேசுறது செந்தமிழ். நான் பேசுறது என் தமிழ்’னு சிரிப்பேன். அந்தளவுக்கு என் தமிழ் கேலியா இருக்கும். இன்னைய தேதிக்கு ஆனந்தவிகடன் போன்ற ஒரு பத்திரிகைக்கு தமிழ்ல பேட்டி அளிச்சிட்டிருக்கேன். மக்களோடு மக்களா மாறிவர முயற்சி செய்திருக்கேன்னு எனக்குப் பெருமையா இருக்கு.</p>
<p class="content"><img align="right" width="280" height="137" alt="" src="http://cdnw.vikatan.com/av/2014/02/zmqmfj/images/p16a.jpg">என் போன்ற ஒரு வெளியூர்க்காரரால் இங்க வந்து தமிழர்களோட கலந்துண்டு அவர்களோட அன்பைப் பெற முடியும்போது, காங்கிரஸ் கட்சியால் தாராளமா இதைச் செய்ய முடியும். காங்கிரஸுக்கு எதிரி காங்கிரஸுக்குள்ளதான் இருக்காங்க.</p>
<p class="content">இப்ப வர்றப்ப ஒரு தேவாலயத்தை நான் கிராஸ் பண்ணினேன். அதுல, 'ஐ ஆஸ்க் யூ டு லவ் ஈச் அதர். ஐ லவ் யூ’னு எழுதியிருந்துச்சு. 'தயவுசெய்து இந்த விஷயத்தை தமிழகக் காங்கிரஸ்காரர்கள்ட்ட போய்ச் சொல்லுங்கோ’னு உங்கக்கிட்ட இதைச் சொல்லணும்னு நினைச்சேன்; சொல்லிட்டேன். நீங்களும் சொல்லிடுங்கோ!''</p>
<p class="content"><span style="color: #ff0000"><strong>''தொகுதிப் பங்கீட்டில் மயிலாடுதுறை காங்கிரஸுக்கு இல்லைனு சொல்லிட்டா, என்ன சார் பண்ணுவீங்க?''</strong></span></p>
<p class="content">''ஏன் இப்படித் திடீர்னு அபசகுனமாப் பேசுறீங்க? இதுக்குப் பதில் சொல்ல விரும்பலை. இப்படி வரக் கூடாதுங்கிறதுதான் என் ஆர்வமான ஆசை. லோக்கல்ல எந்தளவுக்கு மக்களுக்கு என்னோட ஓர் உறவு இருக்கோ, அந்தளவுக்கு வேற எந்தக் கட்சியிலும் எந்தத் தலைவருக்கும் கிடையாது!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஸ்மைல் ப்ளீஸ்!</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="464" alt="" src="http://cdnw.vikatan.com/av/2014/02/zmqmfj/images/p6.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பள்ளிப் பண்ணைகள்!</div>
<div class="subtitle1">வதைபடும் மாணவர்கள்</div>
<div class="subtitle2">பாரதி தம்பி, ஓவியம்: ஹாசிப்கான், படம்: எம்.விஜயகுமார்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><img alt="" align="right" width="200" height="84" src="http://cdnw.vikatan.com/av/2014/02/zmqmfj/images/p20a.jpg">இ</strong></span>ந்தப் பக்கம் கோழிப் பண்ணைகள்... அந்தப் பக்கம் தனியார் பள்ளிகள்... இவை இரண்டும்தான் நாமக்கல் மாவட்டத்தின் இரு பெரும் வர்த்தக மையங்கள்! இங்கு மழைக் கால ஈசல்களைப் போல முளைத்து இருக்கும் தனியார் பள்ளிகளில், மாநிலம் முழுவதும் இருந்தும் பிள்ளைகளைக் கொண்டுவந்து
</p>
கொட்டுகின்றனர் பெற்றோர்கள். ப்ளஸ் ஒன்-னுக்கு ஒரு லட்சம், ப்ளஸ் டூ-வுக்கு இரண்டு லட்சம் என்று தொடங்கி, சில பள்ளிக்கூடங்கள் 10 லட்சம், 20 லட்சம் வரையிலும் கட்டணம் வசூலிக்கின்றன. சில மாதங்களுக்கு முன்பு ஒரு தனியார் பள்ளியில் வருமான வரித் துறை நடத்திய சோதனையில் ஒரே சமயத்தில் 40 கோடி ரூபாய் பிடிபட்டது என்பதைவைத்தே, இந்த வசூல் வேட்டையின் பிரமாண்டத்தைப் புரிந்துகொள்ளலாம்.
<p class="content">இப்படி பணக்காரர்களும் நடுத்தர வர்க்கத்தினரும், லட்சம் லட்சமாகப் பணத்தைக் கொண்டுவந்து கொட்ட... மறுபுறம் அதை வாங்கிக் கல்லாவில் கொட்டிக்கொண்டு, அந்தப் பிள்ளைகளைப் பிணமாகத் திருப்பி அனுப்புகின்றன சில பள்ளிக்கூடங்கள்.</p>
<p class="content">2013-14-ம் கல்வி ஆண்டின் முதல் ஆறு மாதங்களில் மட்டும், நாமக்கல் மாவட்டத்தின் தனியார் பள்ளிகளில் படித்த நான்கு மாணவர்கள் மர்மமான முறையில் மரணம் அடைந்துள்ளனர். தூக்கிட்டுக்கொண்டும், பிளேடால் கழுத்தை அறுத்துக்கொண்டும் அவர்கள் உயிரற்ற சடலமாகக் கிடத்தப் பட்டிருக்கும் காட்சியைப் பார்க்கப் பகீரென்று இருக்கிறது.</p>
<p class="content">பெற்று வளர்த்து ஆசை ஆசையாகப் பள்ளிக்கு அனுப்பப்பட்ட பிள்ளை, சடலமாக வீடு திரும்பும் நாளில், அந்தத் தாயின் வயிறு பற்றி எரியாதா? தகப்பனின் மனம் வெம்பித் துடிக்காதா? தன்னை விட தன் பிள்ளை ஒரு படியேனும் வாழ்வில் முன்னேற வேண்டும் என்பதற்காக, சொத்துகளை அடகு வைத்து பள்ளிக் கட்டணம் செலுத்தும் நடுத்தர வர்க்கத்தினர் அவர்கள். கண்ணீர்விட்டுக் கதறி அழுது, 16-ம் நாள் காரியம் முடித்து காலம் எல்லாம் மகளின்/மகனின் நினைவுகளுடன் நடைபிணங்களாக முடங்கிப் போகின்றனர். லட்சம் லட்சமாகப் பணத்தையும் பிடுங்கிக்கொண்டு, பிள்ளைகளின் உயிரையும் பலிகொண்ட தனியார் பள்ளிகளின் மதில் சுவர்களைக்கூட அவர்களின் சோகம் தீண்டுவது இல்லை. ஆனால், இவர்களிடையே 'என் மகனின் சாவுக்குக் காரணமானவர்களைத் தண்டித்தே தீருவேன்!’ என்று வைராக்கியமாகப் போராடிக்கொண்டிருக்கிறார் வழக்குரைஞர் மாரிமுத்து.</p>
<p style="text-align: center"><img alt="" align="middle" width="600" height="494" src="http://cdnw.vikatan.com/av/2014/02/zmqmfj/images/p20.jpg"></p>
<p class="content"><span style="color: #ff0000"><u><strong>பிணமாகத் திரும்பும் பிள்ளைகள்...</strong></u></span></p>
<p class="content">சங்ககிரியைச் சேர்ந்த மாரிமுத்துவுக்கு இரண்டு மகன்கள். இருவரும் நாமக்கல் குறிஞ்சி மெட்ரிகுலேஷன் பள்ளியில் படித்தனர். மூத்த மகன் இப்போது சென்னையில் மருத்துவம் படிக்கிறார். இளைய மகன் மோகன்ராஜ், இந்தப் பள்ளியில் ப்ளஸ் டூ படித்தார். வீட்டில் இருந்து ஒரு மணி நேரப் பயண தூரத்தில்தான் பள்ளி என்றபோதிலும், உண்டு உறைவிடப் பள்ளியில் தங்கிப் படித்தால் பையன் நல்ல மதிப்பெண் எடுப்பான் என்று நம்பி, விடுதியில் சேர்த்துவிட்டார். ஆனால், கடந்த ஆண்டு செப்டம்பர் 13-ம் தேதி மாரிமுத்துவிடம் பிணமாகத்தான் மோகன்ராஜ் ஒப்படைக்கப் பட்டான்.</p>
<p class="content">''செப்டம்பர் 13-ம் தேதி இரவு எனக்கு ஸ்கூல்ல இருந்து போன். 'உங்க பையன் படிப்பு பத்திப் பேசணும். நாளைக்கு ஸ்கூலுக்கு வந்திருங்க’னாங்க. கொஞ்ச நேரத்துல மறுபடியும் போன். 'உங்க பையனுக்கு உடம்பு சரியில்லை. நாமக்கல் அரசு ஆஸ்பத்திரியில் சேர்த்திருக்கோம்’னு சொன்னாங்க. நான் பதறியடிச்சுப் போனேன். அங்கே ஒரு வீல் சேரில் என் பையனைப் பிணமா உட்காரவெச்சி ருந்தாங்க. பள்ளிக்கூட ஆட்கள் யாரையும் காணலை. 17 வருஷமா நாங்க உயிருக்கு உயிரா வளர்த்த பையன் சார்... உயிரை எடுத்துட்டாங்க. என்ன ஏதுனு பதில் சொல்லக்கூட நாதி இல்லை. ஸ்கூலுக்கு ஓடினேன்.</p>
<p class="content">'ரெண்டு குரூப் பையன்களுக்கு நடுவுல சண்டை. இவன் விலக்கிவிட்டிருக்கான். அதில் ஒரு குரூப் இவனைத் திட்டியிருக்கு. மனசு உடைஞ்சுபோயி ஃபேன்ல தூக்கு மாட்டித் தற்கொலைப் பண்ணிக்கிட்டான்’னு அலட்சியமாப் பதில் சொல்றாங்க. என்னை ஸ்கூல் உள்ளேயே விடலை. பிறகு வக்கீல்கள், நீதிபதி எல்லோரையும் கூட்டிக்கிட்டு உள்ளே போய்ப் பார்த்தா அவன் தூக்குப் போட்டதா சொல்ற ஃபேன்ல தூசிகூட கலையலை. ஃபேன் வளையலை. அறுத்து எடுத்தோம்னு காட்டின நைலான் கயிறு, ரெண்டு பக்கமும் முடிச்சுப் போட்டு புதுசா இருக்கு. கண்ணாடி வழியா பார்த்து உடைச்சோம்னு சொல்றாங்க. ஆனா, உடைஞ்ச கண்ணாடித் துண்டு ஜன்னலுக்கு வெளியே கிடக்கு. வெளியில் இருந்து உடைச்சா கண்ணாடித் துண்டு உள்ளேதானே விழணும்?</p>
<p class="content">இது எல்லாத்தையும் கேட்டா, 'தப்பு நடந்திருச்சு. பெரிசுபடுத்தாம விட்டுருங்க.. உங்களுக்கு என்ன வேணுமோ செய்றோம்’னு பேரம் பேசுறாங்க. இப்பவும், அவங்க திட்டம் போட்டு என் பையனை அடிச்சுக் கொன்னுட்டாங்கனு சொல்லலை. அடிச்சதுல படாத இடத்துல பட்டுக்கூட அவன் இறந்து இருக்கலாம். இல்லை, வேறு எதுனா நடந்திருக்கலாம். ஆனா, அவன் எப்படிச் செத்தான்? அது எனக்குத் தெரிஞ்சாகணும்.</p>
<p class="content">அதைத் தெரிஞ்சுக்கிறது அவ்வளவு சுலபமா இல்லை. எஃப்.ஐ.ஆர். போடவே பெரும் போராட்டமாயிருச்சு. பிறகு ஒரு வழியா, ஸ்கூல் கரஸ்பாண்டென்ட் தங்கவேலுவைக் கைது பண்ணினாங்க. 28 நாட்களுக்குப் பிறகு, இப்போ அவர் ஜாமீனில் வந்துட்டார். நான் சி.பி.சி.ஐ.டி. விசாரணை கேட்டு மனு போட்டிருக்கேன்'' என்ற மாரிமுத்து, இன்னும் தன் மகன் மோகன்ராஜின் உடலை அடக்கம் செய்யவில்லை. சடலத்தைப் பதப்படுத்தி கண்ணாடிப் பெட்டி ஒன்றில் வைத்து பூமிக்குள் புதைத்து வைத்திருக்கிறார்.</p>
<p class="content">நீண்ட நெடுங்காலம் வாழ்ந்து மகிழ்ந்திருக்க வேண்டிய மோகன்ராஜ் என்கிற இளைஞனின் சடலம், இப்போது நீதிக்காகப் பூமிக்குள் காத்திருக்கிறது.</p>
<p class="content"><img alt="" align="right" width="300" height="250" src="http://cdnw.vikatan.com/av/2014/02/zmqmfj/images/p20d.jpg">''இந்தப் பகுதியின் தனியார் பள்ளிகளில் நிகழும் மர்ம மரணங்கள் வெளி உலகுக்குத் தெரியாமல் மறைக்கப்படுகின்றன. உயிர் இழந்த மாணவரின் குடும்பத்தாருக்குக் கோடிக்கணக்கில் பண பேரம் பேசப்படுகிறது. எதிர்த்துப் பேசுபவர்கள் மிரட்டப்படுகின்றனர். மற்ற பெற்றோரோ, 'நாம் வாய் திறந்தால் நம் பிள்ளையை ஏதேனும் செய்துவிடுவார்களோ?’ என்று அச்சத்தில் வாய் மூடிக்கொள்கின்றனர்.</p>
<p class="content">இதனால், சிறைச்சாலைகளைப் போல, சிறுவர் சீர்திருத்தப் பள்ளிகளைப் போல, பிரமாண்டமாக விரிந்துகிடக்கும் நாமக்கல் தனியார் பள்ளிகள் ஒவ்வொன்றிலும் பல்லாயிரம் மாணவர்கள் இறுகிய மனங்களுடன், தற்கொலைக்கு முந்தைய மனநிலையுடன் நடமாடிக்கொண்டிருக்கின்றனர். தன் பிள்ளை படிக்கும் பள்ளிக்கூடத்தில் இருந்து போன் வந்தால், 'என்னமோ ஏதோ’ என்று பதறித் துடித்துத்தான் போனை எடுக்கிறார்கள் பெற்றோர்கள்'' என்கிறார் இந்திய மாணவர் சங்கத்தின் மாநிலத் துணைச் செயலாளர் ஏ.டி.கண்ணன்.</p>
<p class="content"><u><span style="color: #ff0000"><strong>பள்ளிகளில் நடப்பது என்ன?</strong></span></u></p>
<p class="content">எம்.ஜி.ஆர். ஆட்சிக் காலத்தில் மெட்ரிகுலேஷன் பள்ளிகளுக்கு அனுமதி கொடுக்கப்பட்டதில் தொடங்குகிறது இதன் வரலாறு. 1990-களுக்குப் பிறகு இது அதிகரித்தது. சாராய வியாபாரிகள், கந்துவட்டி வசூலிப்பவர்கள், ஊரை அடித்து உலையில் போட்டவர்கள் எல்லாம் கல்வித் தந்தைகளாக உருவெடுத்தார்கள்.</p>
<p class="content">விவசாயமோ, வேறு இயற்கை வளங்களோ இல்லாத நாமக்கல் மாவட்டத்தில் கோழிப் பண்ணைகளைத் தொடர்ந்து பள்ளிக்கூடங்களின் எண்ணிக்கை பெருத்தது. கோழிப்பண்ணை முதலாளிகள், பள்ளிக்கூடங்களைத் திறந்து கோழிப்பண்ணைகளைப் போலவே பள்ளிக்கூடங்களையும் நடத்தினார்கள். 'கோழி குருடா இருந்தா என்ன... குழம்பு ருசியா இருக்கா?’ என்று பழமொழி சொல்வார்களே... அதுபோலவே, மாணவர்களை அவர்கள் எப்படிக் கொடுமைப்படுத்தினால் என்ன... நல்ல மதிப்பெண் எடுக்கிறானா... என்பது மட்டுமே முன்னிலைப்படுத்தப்பட்டது!</p>
<p class="content">இப்படி ஊதிப் பெருக்கப்பட்ட நாமக்கல் தனியார் பள்ளிகள், இன்று நம்ப முடியாத அளவுக்கு விஸ்வரூபம் எடுத்துள்ளன. ஒவ்வொரு அட்மிஷன் நேரத்திலும், பணம் எண்ணும் இயந்திரத்துடன் வங்கியில் இருந்து பள்ளிக்கூடங்களுக்கே வந்துவிடுகிறார்கள். ஏனெனில், அந்தப் பணத்தை வங்கிக்குக் கொண்டுசென்றால் அள்ளி மாளாது; எண்ணி மாளாது. இதனால் வங்கியே அவர்களைத் தேடி வருகிறது.</p>
<p class="content">குறிப்பிட்ட ஒரு பள்ளியில் படிக்கும் மாணவிகளின் எண்ணிக்கை மட்டும் 23 ஆயிரம் பேர் என்றால், அதன் பிரமாண்டத்தைக் கற்பனை செய்துகொள்ளுங்கள். மாணவர்கள் கணக்கு தனி. அந்தப் பள்ளி மாணவர்களுக்கு என 500 பள்ளிப் பேருந்துகள் இருக்கின்றன. அவற்றுக்கு டீசல் பிடிப்பதற்கு என்றே பள்ளிக்குள் ஐந்து டீசல் பங்குகள் இருக்கின்றன. 'டீலக்ஸ், லக்ஸுரி, ஏ.சி., நான் ஏ.சி’ என வகை வகையாக விடுதிகள் இருக்கின்றன.</p>
<p class="content"><u><span style="color: #ff0000"><strong><img alt="" align="right" width="250" height="155" src="http://cdnw.vikatan.com/av/2014/02/zmqmfj/images/p20c.jpg">வியாபாரப் போட்டி!</strong></span></u></p>
<p class="content">பள்ளிகளுக்கு இடையில் போட்டி அதிகரித்துவிட்டதால் 'மற்ற பள்ளிகளைவிட எங்களுடையதுதான் சிறந்தது’ என்று நிரூபிக்க போட்டிப்போடுகின்றனர். கோடிக் கணக்கான ரூபாய்க்கு விளம்பரங்களை வழங்குகின்றனர். மாநிலம் முழுக்க உள்ள அரசுப் பள்ளிகளில் 10-ம் வகுப்பில் நல்ல மதிப்பெண் எடுத்த மாணவர் களைத் தேடிப் பிடித்து, 'எல்லா செலவையும் நாங்களே பார்த்துக் கொள்கிறோம்’ என்று அழைத்து வந்து, தங்கள் பள்ளியில் அனுமதித்துக்கொள்கின்றனர். அப்போதுதானே, அவர்களைக் காட்டி மற்றவர்களை ஈர்க்க முடியும்?</p>
<p class="content">ஒரு பள்ளியின் முதலீடு என்பது, ஏக்கர்கணக்கான நிலமும், கட்டடங்களும், பேருந்துகளும் மட்டுமல்ல; ஒவ்வோர் ஆண்டும் அவர்கள் ப்ளஸ் டூ-வில் என்ன ரிசல்ட் கொடுக்கிறார்கள் என்பதும்தான். இவையே அந்தப் பள்ளியின் தர வரிசையை மதிப்பிடுகின்றன. அதனால்தான் நன்றாகப் படிக்கும் மாணவர்களாகத் தேடிப் பிடித்துச் சேர்க்கின்றனர். சேரும் அனைவரையும் சக்கையாகப் பிழிந்து படிக்கச் சொல்வதும் இதனால்தான்.</p>
<p class="content">''நள்ளிரவு 1 மணி, 2 மணிக்கு சாலையில் இருந்து பள்ளிகளின் விடுதிகளைப் பார்த்தால், விளக்கு வெளிச்சம் தெரியும். அசந்து தூங்கினால்கூட அடித்து எழுப்பிவிட்டுப் படிக்கச் சொல்கின்றனர். ஓர் இயந்திரத்தைப் போல மாணவர்களை வேலை வாங்குகின்றனர்'' என்கிறார் கண்ணன்.</p>
<p class="content">சரி, இப்படி எல்லாம் கசக்கிப் பிழிந்து நல்ல ரிசல்ட் எடுக்க வேண்டும் என மெனக்கெடுவது எதற்காக? மாணவனின் எதிர்கால நன்மைக் காகவா? 'நிறையப் பணம் வாங்குகிறோம். அந்தக் காசுக்கேனும் இவர்களை ஸ்டேட் ரேங்க் எடுக்க வைத்துவிட வேண்டும்’ என்ற தார்மீகப் பொறுப்பு உணர்ச்சியா? இரண்டும் இல்லை. இந்த ஆண்டு நல்ல ரிசல்ட் வந்தால், அடுத்த ஆண்டு கல்விக் கட்டணத்தை உயர்த்திக்கொள்ளலாம். அதற்காகத்தான் அடித்து எழுப்பிப் படிக்கச் சொல்கிறார்கள்!</p>
<p class="content">ஆனால், அந்த அப்பாவி மாணவர்களோ இளம் குருத்துகள். 16, 17 வயது என்பது, வெறுமனே புத்தக எழுத்துகளைப் படித்துக்கொண்டிருப்பதற்கான வயது அல்ல. உற்சாகத்துடன் ஓடியாடி விளையாடி, நண்பர்களுடன் குதூகலமாகச் சிரித்து மகிழ வேண்டிய பருவம். இந்தத் தனியார் பள்ளிகளிலோ... விளையாட்டு என்பது துளியும் கிடையாது. இப்படி முடக்கிப்போட்டு புத்தகப் புழுக்களாக அவர்களை மாற்ற முயலும்போதுதான் அவர்கள் பெரும் மனஉளைச்சலுக்கு ஆளாகிறார்கள். விடலை வயதும், வளர் இளம் பருவமும் எதிர்மறைச் சிந்தனைகளுக்கு இட்டுச்செல்கின்றன. இறுதியில் அது தற்கொலை என்னும் மீளாத் துயரத்தில் முடிகிறது.</p>
<p class="content"><img alt="" align="left" width="120" height="165" src="http://cdnw.vikatan.com/av/2014/02/zmqmfj/images/p20f.jpg">ஒருவேளை அந்த வயதுக்கே உரிய துடுக்குடன் அவர்கள் எதிர்க்க முற்பட்டால்? அப்போது அதன் பெயர் 'மர்ம மரணம்’! அதையும் தாண்டி பிரச்னைகள் ஏற்பட்டால், தடுத்து நிறுத்த பெரும்பாலான தனியார் பள்ளிகளில் 'பவுன்சர்கள்’ இருக்கிறார்கள். தனியார் 'பார்’களில் குடித்துவிட்டுக் கலாட்டா செய்பவர்களைத் தூக்கி வெளியில் போட கட்டுமஸ்தான நபர்களை வேலைக்கு வைத்திருப்பார்கள். அவர்களுக்கு 'பவுன்சர்கள்’ என்று பெயர். அதுபோலவே இந்தப் பள்ளிகளும் பவுன்சர்களைப் பணிக்கு வைத்துள்ளன.</p>
<p class="content"><span style="color: #ff0000"><strong><u>அது ஒரு மர்ம உலகம்!</u></strong></span></p>
<p class="content">இந்தப் பள்ளிகளுக்குள் யாரும் உள்ளே நுழைய முடியாது. டி.வி. பார்க்கவோ, செய்தித்தாள் வாசிக்கவோ அனுமதி இல்லை. வீட்டாருடன் செல்போனில் பேச முடியாது. வெளியே என்ன நடக்கிறது, வெளி உலகம் எப்படி இயங்குகிறது... எதுவும் அந்த மாணவர்களுக்குத் தெரியாது. ஒரு ரூபாய் காயின் போன் பூத்கூட உள்ளே இருக்காது.</p>
<p class="content">தனது பிள்ளையைப் பறிகொடுத்த மாரிமுத்து சொல்வதைக் கேளுங்கள். ''நம்ம பிள்ளையைப் பார்க்கணும்னா, ஸ்கூலுக்குப் போய் மனு எழுதிக் கொடுத்துட்டு காத்திருக்கணும். சிறையில் கைதியைப் பார்க்கி றோமே... அதுபோல. ஒருமுறை நான் இப்படி எழுதிக் கொடுத்துட்டுக் காத்திருந்தேன். ரெண்டு மணி நேரத்துக்கும் மேல ஆச்சு. வெறுத்துப்போயி பக்கத்துல உட்கார்ந்து இருந்தவர்கிட்ட, 'நான் ஒரு வக்கீல். என்னையே இப்படி காக்கவைக்கிறாங்களே’னு சொன்னேன். அவர், 'நான் புதுக்கோட்டை ஜட்ஜ்’னு சொன்னார். எனக்கு முன்னாடி இருந்தே ரொம்ப நேரமாத் தன் பையனைப் பார்க்க உட்கார்ந்திருக்கார். நீதிபதியா இருந்தாலும், கலெக்டரா இருந்தாலும் இதுதான் நிலைமை. ஆளும் கட்சி அமைச்சர், மாவட்டச் செயலாளர் யாரும் இவங்களை எதுவும் பண்ண முடியாது. எல்லாருக்கும் தேர்தல் நிதி கொடுக்குறாங்களே... அப்புறம் என்ன செய்ய முடியும்?'' என்று இவர் சொல்வது இந்தப் பிரச்னை யின் அரசியல் கோணத்தை வெளிப்படுத்துகிறது.</p>
<p style="text-align: left"><span style="color: #ff0000"><u><strong>இது ஒரு கூட்டுக்கொள்ளை</strong></u></span><span style="color: #0000ff"><u><strong>!</strong></u></span></p>
<p class="content">தனியார் பள்ளிகளின் கல்விக்கொள்ளை என்பது, அவர்களின் சாமர்த்தியத்தால் மட்டும் நடைபெறுவது இல்லை. அதற்கு கல்வித் துறை முதல் காவல்துறை வரை பல்வேறு துறை அரசு அதிகாரிகளும், அனைத்துக் கட்சி அரசியல் வாதிகளும் துணை போகின்றனர். அதனால்தான் அவர்கள் சட்டத்தைக் கால் தூசிக்குச் சமமாக மதிக்கிறார்கள்.</p>
<p class="content">தனியார் பள்ளிகளின் கல்விக் கட்டணம் தொடர்பான சிங்காரவேலர் கமிட்டி, மாநிலம் முழுவதும் உள்ள ஒவ்வொரு பள்ளியும், ஒவ்வொரு வகுப்புக்கும் எவ்வளவு கட்டணம் வசூலிக்க வேண்டும் என்று நெறிமுறை வகுத்து அறிவித்துள்ளது. நாமக்கல் மாவட்டத்தைச் சேர்ந்த 151 தனியார் பள்ளிகளுக்கான வகுப்புவாரியான கட்டண விகிதத்தை, தமிழக அரசின் கல்வித் துறை இணையதளத்திலேயே காணலாம். இதன்படி ப்ளஸ் டூ-வுக்கான அதிகபட்சக் கட்டணம் 21 ஆயிரம் ரூபாய் மட்டுமே. அதிலும் பெரும்பாலான பள்ளிகளுக்கு ரூபாய் 7,000, 10,000-தான் கட்டணமாக நிர்ணயிக்கப்பட்டுள்ளது. இவற்றை யார் வேண்டுமானாலும் பார்க்கலாம். ஆனால் நடைமுறையில், லட்சக்கணக்கில் பணம் பிடுங்குகின்றனர். எதற்கும் பில் கிடையாது. இதை யார் கண்காணிப்பது? யார் நடவடிக்கை எடுப்பது? கல்வித் துறைதான் செய்ய வேண்டும். ஆனால், செய்வது இல்லை.</p>
<p style="text-align: center"><img alt="" align="middle" width="600" height="684" src="http://cdnw.vikatan.com/av/2014/02/zmqmfj/images/p20e.jpg"></p>
<p class="content">மாணவர்களை பள்ளி நிர்வாகம் வன்கொடுமை செய்வதாகக் காவல் துறைக்குப் போனால், அவர்கள் வழக்குப் பதிவுசெய்வது இல்லை. 'அது கல்வித் துறையின் கட்டுப்பாட்டில் வரும்’ என்கிறார்கள். கல்வித் துறையிடம் கேட்டால், 'பள்ளி வகுப்பறையில் எதுவும் நடந்தால்தான், நாங்கள் நடவடிக்கை எடுப்போம். விடுதியில் நடப்பது எங்கள் வரம்புக்குள் வராது’ என்கிறார்கள். இப்படி வெவ்வேறு வகைகளில் அனைத்து அரசுத் துறைகளும் கல்விக் கொள்ளையர்களுக்குத் துணைபோகின்றன.</p>
<p class="content">'ஆனால் பெற்றோர்கள் விரும்பித்தானே சேர்க்குறாங்க. யாரும் கையைப் பிடிச்சு இழுக்கலையே..’ என்று சிலர் கேட்கக்கூடும். கையைப் பிடித்து இழுக்கவில்லை; மனதைப் பிடித்து இழுக்கின்றனர். தனியார் பள்ளிக்கூடங்கள் மட்டுமே தரமான கல்வியைத் தர முடியும் என்று மக்களை நம்பவைத்துள்ளனர். அந்த நம்பிக்கை உண்மையா, பொய்யா என்பது ஒரு பக்கம் இருக்கட்டும். முதலில் கல்வி என்பது நாகரிகத்தின் அடையாளம். ஆனால், இந்தத் தனியார் கல்வி நிலையங்களில் பெற்றோர்களை நடத்தும் விதம் அநாகரிகத்தின் உச்சம். கரஸ்பாண்டென்ட் அறை வாசலில் அடிமைகள் போல காத்துக்கிடக்கின்றனர் பெற்றோர்கள். பெற்ற பிள்ளையை அனுப்பிவைத்து, சம்பாதித்த பணத்தை அள்ளிக் கொடுத்து எதற்கு பயந்து, பணிந்துபோக வேண்டும்?</p>
<p class="content">வேறு சிலர், 'நாமக்கல் பள்ளிக்கூடங்களைப் பத்தி நீங்க என்ன வேணும்னா சொல்லலாம். ஆனா, அங்கே படிக்கிற பசங்க நல்ல மார்க் எடுக்கிறாங்களே? நல்ல ரிசல்ட் வருதே?’ என்று சொல்லக்கூடும். முதல் விஷயம், மாநிலம் முழுவதும் 400-க்கு மேல் மதிப்பெண் எடுக்கும் படிக்கும் திறன் உள்ளவர்கள்தான் இங்கு சேர்க் கப்படுகின்றனர். அதையும் தாண்டி, ஒரு காட்டு யானையை சங்கிலி போட்டு கோயிலில் கட்டிவைத்து சில்லறை வாங்கப் பழக்கப்படுத்து வதைப் போல... இரவும் பகலும் ஒரே அறையில் அடைத்து வைத்து படிப்பு மட்டுமே வேலை என்றால், ரிசல்ட் வரத்தான் செய்யும்.</p>
<p class="content"><span style="color: #ff0000"><u><strong>உடனடி நடவடிக்கை அவசியம்!</strong></u></span></p>
<p class="content">நல்ல மதிப்பெண் எடுத்து வேலைக்குச் செல்வது மட்டுமே ஒரு மாணவனின் தகுதிக்கான அளவுகோல் அல்ல. உலக நடப்புத் தெரியாமல், ஆண்-பெண் நட்பு அறியாமல், விளையாடாமல், சிரிக்காமல் வெறுமனே படிக்க மட்டும் செய்யும் இவர்கள், நாளை கல்லூரிக்குச் செல்லும்போது இரண்டுவிதமான மனநிலைக்கு ஆட்படுகின்றனர். ஒன்று கட்டிக்கிடந்த மாட்டை அவிழ்த்துவிட்டதும் தறிகெட்டு ஓடுவது போல ஒழுக்கக்கேடுகளுக்கு அடிமையாகின்றனர். இல்லையெனில், பள்ளிக்கூடத்தில் உருவாக்கப்பட்ட ஆழ்மன பயம் அப்படியே வடுவாகப் பதிந்து, புற உலகை அதன் இயல்புடன் ஏற்றுக்கொள்ள இயலாமல் தடுமாறுகின்றனர். சமூகம் எப்படி இயங்குகிறது என்பது குறித்த எந்த அறிமுகமும் இல்லாத இந்த மாணவர்கள் படித்து மருத்துவர், பொறியாளர், அரசு அதிகாரிகள், பன்னாட்டு நிறுவன நிர்வாகிகள் என செல்லும்போது... ஒரு பிரச்னையின் பல்வேறு பரிமாணங்களையும் பார்க்காமல் வெறுமனே லாப-நஷ்டக் கணக் காகச் சுருக்கி மதிப்பிடுகின்றனர். உலகத்தை விசாலமாக அணுகுவதற்குரிய சிந்தனைச் செறிவு அவர்களுக்கு இருப்பது இல்லை. நவீன வகுப்பறை என்பது, கால மாற்றங்களை உள்வாங்கியதாக இருக்க வேண்டும். மேலும், மேலும் இறுக்கமான வகுப்பறைகளை உருவாக்குவது எதிர்காலத்துக்குப் பெரும் கேடு.</p>
<p class="content">இந்தப் பின்னணியில் நாமக்கல் தனியார் பள்ளிகளை முறைப் படுத்தும் முயற்சிகளை அரசு விரைவுப்படுத்த வேண்டும். அவர்களின் வரம்பற்ற லாபவெறிக்குப் பலியாகும் மாணவர்களின் உயிர்களைக் காப்பாற்ற இந்த விஷயத்தில் உடனடி நடவடிக்கை அவசியம்!</p>
<hr>
<p class="content"><span style="color: #333399"><u><strong><img alt="" align="right" width="120" height="179" src="http://cdnw.vikatan.com/av/2014/02/zmqmfj/images/p20b.jpg">''தனியார்ல சேர்க்காதீங்க!''</strong></u></span></p>
<p class="content"><span style="color: #ff0000">நா</span>மக்கல் குறிஞ்சி பள்ளியில் படித்த மதுரை, வாடிப்பட்டி அருகே குட்டிமேய்க்கப்பட்டி கிராமத்தைச் சேர்ந்த சீனிவாசனின் மகன் வெங்கடேஷ், நன்றாகப் படிக்கக்கூடியவன். இவன் அலங்காநல்லூர் அரசுப் பள்ளியில் படித்து 10-ம் வகுப்பு இறுதித் தேர்வில் எடுத்த மதிப்பெண் 444. மருத்துவர் ஆக வேண்டும் என்பது அவனது லட்சியம். இதனால் தங்கள் தகுதிக்கு மீறி ப்ளஸ் ஒன், ப்ளஸ் டூ-வுக்கு சுமார் 3.5 லட்சம் ரூபாய் கட்டி இந்தப் பள்ளியில் சேர்த்துவிட்டார்கள் வெங்கடேஷின் பெற்றோர். கடந்த ஜனவரி மாதம் 3-ம் தேதி மாலையில் பள்ளியில் இருந்து போன் வந்திருக்கிறது. 'இங்கே என்னன்னமோ நடக்குதுப்பா’ என்று அழுதிருக்கிறான். மறுநாள் காலையில் வெங்கடேஷ் வீட்டுக்கு போலீஸ் வந்தது. ''உங்க பையன் ஸ்கூல்ல தூக்குப் போட்டுக்கிட்டானாம்'' என போலீஸ் சொன்னத் தகவலைக் கேட்டு, மொத்தக் குடும்பமும் பித்துப்பிடித்தது போல் துடித்துப்போனது. இப்போது வரையிலும் அவர்கள் பிள்ளையைப் பறிகொடுத்த அதிர்ச்சியில் இருந்து மீளவில்லை. மீண்டுவிடும் துயரமா அது? ''யய்யா பெத்தவங்களே.. பிள்ளைங்களை உங்கக் கண்ணு முன்னாடி உள்ளூர்ல இருக்குற அரசாங்கப் பள்ளிக்கூடத்துலயே சேர்த்துவிடுங்க. படிக்கிறானோ இல்லையோ... உயிரோடவாச்சும் இருப்பான். எங்கேயோ இருக்குற தனியார் பள்ளிக்கூடத்துல சேர்த்துவிட்டு பிள்ளைங்களைச் சாக விட்டுறாதீங்க. எல்லாம் பணம் பிடுங்கிக் கூட்டம்'' என்று சீனிவாசன் கதறுகிறார் இப்போது.</p>
<p style="text-align: right"><span style="color: #ff0000">- செ.சல்மான்</span></p>
<hr>
<p style="text-align: center"><span style="color: #000080"><u><strong>''மாணவிகளும் மாணவர்களும் பேசிக்கொள்ளக் கூடாது!''</strong></u></span></p>
<p class="content"><span style="color: #ff0000">ஒ</span>ழுக்கமான, கட்டுப்பாடான பள்ளி என்ற பெயர்தான் தங்கள் பள்ளியின் நற்பெயரைக் காப்பாற்றும் என்று, தனியார் பள்ளி நிர்வாகிகள் தீர்மானமாக நம்புகின்றனர். அதனால் இந்தப் பள்ளிகளில் ஆண்-பெண் நட்பு அறவே சாத்தியம் இல்லை. நாமக்கல் குறிஞ்சி பள்ளியின் தாளாளர் தங்கவேலுவுடன் நடத்திய உரையாடல் இதைத் தெளிவாக உணர்த்துகிறது.</p>
<p class="content"><span style="color: #ff0000">''மாணவன் மோகன்ராஜ் எப்படி இறந்தான்?''</span></p>
<p class="content">''தேனியைச் சேர்ந்த ஒரு பையனுக்கும் இவனுக்கும் சண்டை. பள்ளி நிர்வாகத்துக்குத் தெரிய வந்ததும் இருவரையும் விலக்கிவிட்டு, இரண்டு பேரின் பெற்றோர்களுக்கும் தகவல் கொடுத்து வரச் சொன்னோம். அது எப்படியோ மோகன்ராஜுக்குத் தெரிந்துவிட்டது. பெற்றோருக்குத் தெரிந்தால் அவமானம் என்று நினைத்து, தூக்குப் போட்டுக்கொண்டு இறந்துவிட்டான்!''</p>
<p class="content"><span style="color: #ff0000"><strong>''வெங்கடேஷ் இறந்தது எப்படி?''</strong></span></p>
<p class="content">''2013 டிசம்பர் 31-ம் தேதி, வகுப்பில் தேர்வு விடைத் தாளை மாணவர்களுக்கு வழங்கிக்கொண்டிருந்தார் ஒரு பெண் ஆசிரியை. அவருக்கு புத்தாண்டு வாழ்த்துச் சொல்லி, வெங்கடேஷ் கை கொடுத்துள்ளான். டீச்சர் கை கொடுக்க மறுத்தும் விடாமல் வழி மறித்துள்ளான். டீச்சர் அழுதுகொண்டே சென்றுள்ளார். இந்த விஷயம் தெரிய வந்ததும் வெங்கடேஷின் பெற்றோருக்குத் தகவல் தெரிவித்தோம். ஆனால், இரண்டு நாட்களாக அவர்கள் வரவில்லை. இதற்கு இடையில் பள்ளித் தரப்பில் இருந்து பெற்றோரை வரவழைக்கும் விஷயம் தெரிந்து, அந்தப் பையன் தற்கொலை செய்துகொண்டுவிட்டான்!''</p>
<p class="content"><span style="color: #ff0000"><strong>''ஒரு மாணவன் ஆசிரியைக்கு புத்தாண்டு வாழ்த்து சொல்வது நாகரிமான செயல்தானே?''</strong></span></p>
<p class="content">''சார், அவர் ஒரு பெண் ஆசிரியை. மாணவிகளும் மாணவர்களும் பேசிக்கொள்ளக் கூடாது என்பது எங்கள் பள்ளியின் கட்டுப்பாடு. இதுபோன்ற அநாகரிகச் செயல்களை அனுமதிக்க முடியாது!''</p>
<p class="content"><span style="color: #ff0000">''3,000 மாணவர்களுக்கும் அதிகமானோர் உங்கள் பள்ளியில் படிப்பதாகச் சொல்கிறீர்கள். எந்த நம்பிக்கை யில் பிள்ளைகளை அனுப்பிவைப்பது?''</span></p>
<p class="content">''இந்தப் பிரச்னைகளில் எங்கள் தரப்பில் நியாயம் உள்ளது என்பது மற்ற பெற்றோர்களுக்குத் தெரியும். எனினும் மாணவர்களின் மீது இனிமேல் கூடுதல் அக்கறை எடுத்துக்கொள்வோம்!''</p>
<p class="content">பாரம்பரிய வகுப்பறைச் சூழல் மாற்றப்பட்டு ஆண், பெண் நட்பின் மாற்றங்கள் உள்வாங்கப்பட வேண்டும் என்று உலகளாவிய அளவில் பேசப்படும் நிலையில், நமது பள்ளிகள் காலத்தைப் பின்நோக்கி இழுத்துச் செல்கின்றன. அதை 'ஒழுக்கம்’ என்றும் 'கட்டுக்கோப்பு’ என்றும் பறைசாற்றிக்கொள்கின்றன!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">“1,60,000 வருடங்களுக்கு முந்தைய ஆதித் தாய்!”</div>
<div class="subtitle1">விகடன் மேடை -  அ.முத்துலிங்கம் பதில்கள்</div>
<div class="subtitle2">வாசகர் கேள்விகள்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff6600"><strong>கு.ஜெயசீலன், சுங்குவார்சத்திரம். </strong></span></p>
<p class="content"><span style="color: #ff0000"><strong>''இன்னும் 100 ஆண்டுகளில் இன்று இருக்கும் 1,000 மொழிகள் வரை அழிந்துவிடும் என்று சொல்லப்படுகிறதே... தமிழின் எதிர்காலம் என்ன?'' </strong></span></p>
<p class="content">''1,000 வருடங்களாக மொழி அழிவதும், புது மொழி உண்டாவதும் நடந்துகொண்டுதான் இருக்கின்றன. சில வருடங்கள் முன்பு அந்தமான் தீவில் வயதான பெண்மணி ஒருவர் இறந்துபோனார். அவர் பேசிய 'போ’ மொழியும் அவருடன் அழிந்துபோனது. அந்த மொழி தெரிந்த கடைசி ஆள் அவர். '65,000 வருடக் கலாசாரம் துண்டுபட்டது’ என்று பத்திரிகைகள் எழுதின. 100 வருடங்கள் முன்பு ஹீப்ரு மொழி, அழிவின் வாசலில் நின்றது. இன்று 9 மில்லியன் மக்கள் அந்த மொழியைப் பேசுகிறார்கள். அவர்களுக்கு 'இஸ்ரேல்’ என்ற ஒரு நாடு கிடைத்ததுதான் காரணம். 50 வருடங்கள் முன்பு, ஹவாய் மொழி அழிவு நிலையில் இருந்தது. இன்று அதை மீட்டெடுத்துவிட்டார்கள். நவீனத் துருக்கிய மொழியின் வயது 80. இந்த மொழியில்தான் ஓர்ஹான் பாமுக் நாவல் எழுதி நோபல் பரிசு பெற்றார்.</p>
<p class="content">தமிழுக்கு அழிவு வெளியே இருந்து வரப்போவது இல்லை. தமிழர்களால்தான் வரும். போலந்தில் பிறந்த ஒருவர் போலந்து மொழியில் படிப்பார். ரஷ்யாவில் பிறந்த ஒருவர் ரஷ்ய மொழியில் படிப்பார். டென்மார்க்கில் பிறந்த ஒருவர் டேனிஷ் மொழியில் படிப்பார். ஆனால், தமிழ்நாட்டில் பிறந்த ஒருவர் தமிழ் படிக்காமலேயே மேல்படிப்பு படித்து வேலை தேடிக்கொள்ளலாம். இந்த நிலைமை தமிழ்நாட்டில் இருந்தாலும், புலம்பெயர் சூழல் ஆரோக்கியமானதாக இருக்கிறது.</p>
<p class="content"><img align="right" width="63" height="87" alt="" src="http://cdnw.vikatan.com/av/2014/02/zmqmfj/images/p30c.jpg">'அறிவகம்’ என்ற அமைப்பின் மூலம் ஒருங்கிணைக்கப்பட்ட தமிழ் பாடத் திட்டத்தின் கீழ், 3,000 புலம்பெயர் தமிழ்ச் சிறார்கள் ஆண்டுதோறும் தேர்வு எழுதுகிறார்கள். இதனால் ஒரு லாபமும் அவர்களுக்குக் கிடையாது. ஆர்வம்தான் காரணம்.</p>
<p class="content">வைதேகி ஹெர்பர்ட் எனும் அமெரிக்கப் பெண்மணி, 12 சங்க நூல்களை ஆங்கிலத்தில் எளிமையாக மொழிபெயர்த்திருக்கிறார். 2,000 வருடங்களாக ஒருவரும் செய்திராத சாதனை இது. அமெரிக்கத் தமிழர் குமார் சிவலிங்கம், குழந்தைப் பாடல்களையும் குழந்தைக் கதைகளையும் அச்சு/ஒலி புத்தகங்களாக ஆங்கிலத்திலும் தமிழிலும் அழகான படங்களுடன் உலகத் தரத்தில் வெளியிட்டிருக்கிறார். தமிழின் எதிர்காலம் ஒருபக்கம் பிரகாசமாகவும், இன்னொரு பக்கம் இருள் நிறைந்ததாகவும் உள்ளது. எந்தத் திசையைத் தமிழர்கள் தேர்வு செய்வார்கள் என்பது ஊகம்தான்!''</p>
<p class="content"><span style="color: #ff6600"><strong>மகிமைராஜன், துவாக்குடி. </strong></span></p>
<p class="content"><span style="color: #ff0000"><strong>''நேஷனல் ஜியோகிராபி நிறுவனத்தில் உங்கள் மூதாதையர் பற்றிய மரபுத் தொடர்ச்சியைத் தேடினீர்களே... அதன் சுவாரஸ்யங்களைப் பகிர்ந்துகொள்ளுங்களேன்!'' </strong></span></p>
<p class="content">''சில வருடங்களுக்கு முன்னர் National Geographic ïìˆFò The Genographic project-ல் பங்குபெற விரும்பி, நான் என்னுடைய உமிழ்நீரை இரண்டு குப்பிகளில் அடைத்து, 99 டொலர் காசோலையுடன் அவர்களுக்கு அனுப்பிவைத்தேன்.  நான் கேட்டது தாய் வழித் தேடல். உங்கள் தாயில் ஆரம்பித்து, உங்கள் தாயின் தாய், அவரின் தாய் அப்படி ஊற்றுக்கண்ணைத் தேடிக்கொண்டே போய் முதல் தாயாரைக் கண்டுபிடிப்பார்கள். 1,60,000 ஆண்டுகளுக்கு முன்னர், கிழக்கு ஆப்பிரிக்காவில் வாழ்ந்த ஓர் ஆதித் தாயில் இருந்து இன்று உலகில் வாழும் அத்தனை மனிதர்களும் தோன்றினர். மற்ற தாய்களுக்கு என்ன நடந்தது? இவர்களில் இருந்து தொடங்கிய சந்ததிச் சங்கிலி எங்கேயோ அறுபட்டுவிட, ஒரேயரு தாய் மட்டும் எஞ்சினார். விஞ்ஞானிகள் எப்படி அந்தத் தாயைக் கண்டுபிடித்தார்கள்?</p>
<p class="content">நாலாம் வகுப்பில் சோதனை எழுதிய ஒரு மாணவன் 'சைபீரியா’ என்று எழுதுவதற்குப் பதிலாக 'கைபீரியா’ என்று எழுதிவிட்டான். அவனைப் பார்த்து காப்பியடித்த இன்னொரு மாணவனும் 'கைபீரியா’ என்றே எழுதினான். அடுத்த மாணவனும். அதற்கு அடுத்தவனும். இப்படி எழுதியதை வைத்து ஆசிரியர் முதல் பிழையை யார் செய்தது என்பதைக் கண்டுபிடித்தார். அதே போல ஆதிமனித மரபணுவில் ஏற்பட்ட ஒரு பிறழ்வு, வழிவழியாகத் தொடர்ந்தது. அதை வைத்து விஞ்ஞானிகள் ஆராய்ந்தபோது எல்லா வழிகளும் 1,60,000 வருடங்களுக்கு முந்தைய ஒரு தாயில் போய் முடிந்தது.</p>
<p class="content">இந்த ஆதித் தாயில் இருந்து பல குழுக்கள் பிரிந்து ஆப்பிரிக்காவின் சகல பகுதிகளுக்கும் பரவின. 60,000 வருடங்களுக்கு முன்னர் இரண்டு குழுக்கள் உண்டாகி,  ஒன்று  வடக்குப் பக்கமாக நகர்ந்து ஐரோப்பாவுக்கும், அடுத்த குழு கடல் கடந்து அரேபியாவைத் தாண்டி ஆஃப்கானிஸ்தான், இந்தியா, பர்மா, மலேயா, ஆஸ்திரேலியா ஆகிய தூர இடங்களுக்கும் பரவியது. என்னுடைய மூதாதையர், இந்தக் குழு வைச் சார்ந்தவர்கள்தான். ஆராய்ச்சி முடிவு எனக்குக் கிடைத்த அன்று 1,60,000 வருடங்களுக்கு முன்னர் கிழக்கு ஆப்பிரிக்காவில் என் சந்ததியைத் தொடங்கி வைத்த ஆதித் தாயை மானசீகமாக நினைத்து வணங்கிக்கொண்டேன்!''</p>
<p class="content"><span style="color: #ff6600"><strong><img align="left" width="300" height="481" alt="" src="http://cdnw.vikatan.com/av/2014/02/zmqmfj/images/p30.jpg">சி.கணேசமூர்த்தி, திருப்பூந்துருத்தி. </strong></span></p>
<p class="content"><span style="color: #ff0000"><strong>''பணி நிமித்தமாக உலகம் முழுக்கச் சுற்றி வந்தவர் நீங்கள். அந்த அனுபவத்தின் அடிப்படையில் சொல்லுங்கள். எந்த நாடு வாழச் சிறந்தது... ஏன்?'' </strong></span></p>
<p class="content">''உலகத்தில் உள்ள 196 நாடுகளில், நான் எந்த நாட்டிலும் பிறந்திருக்கலாம். இலங்கையில்  பிறந்தது தற்செயல். இதை மாற்ற முடியாது. ஆனால், 196 நாடுகளில் நான் கனடாவைத் தேர்ந்தெடுத்ததற்குப் பல காரணங்கள் இருக்கின்றன. ஒன்றை மட்டும் சொல்கிறேன். 'பிறப்பினால் எல்லோரும் சமம்’ என்பது கனடாவின் அடிப்படைக் கொள்கை. அப்படியானால் ஏன் படித்தவர்களும் படிக்காதவர்களும் இருக்கிறார்கள்? ஏன் ஏழைகளும் பணக்காரர்களும் இருக்கிறார்கள்? காரணம், இங்கு வாய்ப்புகள் எல்லோருக்கும் சமம். வறிய ஆதிக் குடியில் பிறந்த ஒருவர் கனடியப் பிரதமர் ஆகலாம். ஐந்து வயதில் அகதியாக ஈழத்தில் இருந்து கனடா வந்த ராதிகா சிற்சபைஈசன் (32), இன்று கனடிய நாடாளுமன்ற உறுப்பினர். இவரே கனடா நாடாளுமன்றம் சென்ற முதல் தமிழர்.</p>
<p class="content">கனடாவில் மருத்துவ வசதியும் அனைவருக்கும் சமம்; அத்துடன் இலவசம். மாற்றுச் சிறுநீரகத்துக்குக் காத்திருக்கும் வரிசையில் தினக்கூலிக்காரர் முன்னாலும் மந்திரி பின்னாலும் நிற்பது சர்வசாதாரணம். ஒரே பிரச்னை அதிபயங்கரக் குளிர். இதை நான் எழுதும்போது வெளியே பனி கொட்டுகிறது. இந்த வருடம் நயாகரா அருவி உறைநிலைக்குச் சென்றுவிட்டது. முன் எப்போதும் இல்லாதமாதிரி மரங்களில் ஐஸ்கட்டிகள் குலக்குக் குலக்காகத் தொங்கியது கண்கொள்ளாக் காட்சி!''</p>
<p class="content"><span style="color: #ff6600"><strong>உமா, சென்னை. </strong></span></p>
<p class="content"><span style="color: #ff0000"><strong> ''வழக்கமான கேள்விதான். இருந்தாலும் சொல்லுங்கள் எழுதத் தொடங்கும் கத்துக்குட்டிகளுக்கு நீங்கள் கொடுக்கும் டிப்ஸ் என்ன?'' </strong></span></p>
<p class="content">''20 வயது வரை கையில் கிடைத்ததை எல்லாம் படியுங்கள் முக்கியமாக ஆயிரக்கணக்கான தகவல்களைத் தரும் இணையதளங்களை. 20 முதல் 40 வரை தேர்ந்தெடுத்த இலக்கியங்களை, அறிவுநூல்களைப் படியுங்கள். 40-க்குப் பிறகு படிப்பதைக் குறைத்து சுயமாகச் சிந்திப்பதற்கு அவகாசம் கொடுங்கள். வாழ்நாள் முழுக்கப் பிறர் எழுது வதையே படித்தால், உங்கள் சிந்திக்கும் திறன் மழுங்கி விடும்!''</p>
<p class="content"><span style="color: #ff6600"><strong>ஹோ சி மின், ஆப்பிரிக்கா</strong></span><span style="color: #ff0000"><strong>. </strong></span></p>
<p class="content"><span style="color: #ff0000"><strong>''உங்களைத் தூங்கவிடாமல் செய்த மூன்று படைப்புக்களைப் பகிர்ந்துகொள்ளுங்களேன்?'' </strong></span></p>
<p class="content">''நான் படித்த இலக்கியங்களில், பல சிறந்த இலக்கியங்கள் உள்ளன. ஆனால், நீங்கள் கேட்டது, என்னைத் தூங்கவிடாமல் மனதை உளையவைத்தவை.</p>
<p class="content">1. சினுவா ஆச்சிபி என்கிற நைஜீரிய எழுத்தாளர் எழுதிய 'Things Fall Apart’. தமிழில் என்.கே.மகாலிங்கம் மொழிபெயர்ப்பில் 'சிதைவுகள்’ என்ற தலைப்பில் வெளியாகியிருக்கிறது. இரண்டையுமே படித்தேன். ஆப்பிரிக்காவில் வாழ்ந்ததாலோ என்னவோ, இந்த நூல் என்னை அமைதியிழக்கச் செய்தது. சிறந்த இலக்கியம் ஒன்றை இவ்வளவு எளிமையாகப் படைக்கலாம் என்று இது கற்றுத்தந்தது. ஆங்கில மொழியமைப்பில் புகை படிந்ததுபோல ஒட்டியிருக்கும் ஆப்பிரிக்கக் கலாசாரம் வாசிப்பு அனுபவத்தைப் புதுமையாக்கியது.</p>
<p class="content">2. ரஷ்ய எழுத்தாளர் ஃபிடோர் டோஸ்ரொவ்ஸ்கியின் 'The House of the Dead’. இது 'மரண வீட்டின் குறிப்புகள்’ என தமிழில் வி.எஸ்.வெங்கடேசன் மொழிபெயர்ப்பில் வந்திருக்கிறது. எஸ்.ராமகிருஷ்ணன் நாடகமாகவும் இதை எழுதியிருக்கிறார். நாலு வருடங்கள்  சிறைவாசத்துக்குப் பிறகு வெளியே வந்த ஆசிரியர் தன் அனுபவங்களைக் கற்பனையுடன்  கலந்து எழுதிய நாவல். ஒவ்வொரு வரியும் வலியை எழுப்பும். நீங்களே சிறையில் இருப்பது போன்ற பிரமையை உண்டாக்கும்.</p>
<p class="content">3. ஜெயமோகனின் 'ஏழாம் உலகம்’. புது உலகத்தை இந்த நாவல் தரிசிக்கவைத்தது. படித்து முடிந்த பின்னர் மூன்று நாட்கள் தூங்காமல் அலையவைத்தது!''</p>
<p class="content"><span style="color: #ff6600"><strong><img align="right" width="280" height="604" alt="" src="http://cdnw.vikatan.com/av/2014/02/zmqmfj/images/p30b.jpg">ஜெ.வி.பிரவீன்குமார், தேவகோட்டை. </strong></span></p>
<p class="content"><span style="color: #ff0000"><strong>''இணைய எழுத்தாளர்களின் செயல்பாடுகள் பற்றி உங்கள் கருத்து என்ன?'' </strong></span></p>
<p class="content">''எதிர்காலத்தில் இணைய எழுத்தாளர்களிடம் இருந்து, நல்ல இலக்கியங்கள் பிறக்கும். ஏற்கெனவே சில எழுத்தாளர்கள் தீவிரமாக எழுதிக்கொண்டிருக்கிறார்கள். இணையத்தில்  உடனுக்குடன் எதிர்வினைகள் கிடைப்பதால், தாமதம் இன்றி எழுத்தைத் திருத்தி மேம்படுத்திக்கொள்ள முடிகிறது. பத்திரிகையில் எழுதுபவருடைய ஐந்து வருட வளர்ச்சியை, இணையத்தில் ஒரு வருடத்தில் அடைந்துவிடலாம். ஆனால், பிரச்னையே தரமற்றவையும் இணையத்தில் உலவுகின்றன என்ற முறைப்பாடுதான். அதனால் ஒரு பாதகமும் கிடையாது. 100 படைப்புகளில் 10 நிச்சயம் தேறும். வலியது வாழும். நான் தொடர்ந்து இணையதள எழுத்துகளைப் படிக்கிறேன். அவற்றின் எதிர்காலம் பிரகாசமானதாகவே இருக்கிறது!''    </p>
<p class="content"><span style="color: #ff6600"><strong>எஸ்.வி.வேணுகோபாலன், சென்னை. </strong></span></p>
<p class="content"><span style="color: #ff0000"><strong>''புலம்பெயர்ந்து வாழ விதிக்கப்பட்ட வாழ்வின் பிரதிபலிப்பாக, 'என் பேரனுக்காய் எவன் வைப்பான் பழத் தோட்டம்..?’ என்று வினா எழுப்புகிறது வ.ஐ.ச.ஜெயபாலனின் கவிதை. புலம்பெயர்ந்த மனிதர்களின் வாழ்வுக்கான பரிதவிப்பை நெஞ்சில் அறைந்து சொல்பவை உங்கள் கதைகள்... நீங்கள் வைக்கும் பழத் தோட்டமாக எதைச் சொல்வீர்கள்?'' </strong></span></p>
<p class="content">''ஒரு காலத்தில் தான்சேனியா நாட்டு அதிபர் ஜூலியஸ் நைரெரே சொன்னார். 'இந்தப் பூமியை நாங்கள் மூதாதையரிடம் இருந்து பெறவில்லை. எதிர்வரும் தலைமுறையினரிடம் இருந்து கடன் வாங்கியிருக்கிறோம். எங்கள் கடமை, பூமியையும், கலையையும், செல்வங்களையும், இலக்கியங்களையும் எதிர்வரும் சந்ததியினருக்குக் கடத்துவது. ஏனென்றால், இவை அவர்களுக்குச் சொந்தமானவை. அவற்றைப் பாதுகாத்துக் கொடுப்பது எங்கள் கடமை. மோனாலிசா ஓவியத்தைப் பார்க்கும்போது, லியனார்டோ டாவின்சியை நினைக்கிறோம். நல்ல இசையைக் கேட்கும்போது, அதை இயற்றியவர் நினைவுக்கு வருகிறார். எங்கள் நினைவுகளை இலக்கியமாக்கி, எங்கள் சந்ததியினருக்கு விட்டுச்செல்வது முக்கியம்.</p>
<p class="content">வரலாற்றைப் படிப்பது என்பது கடினமான செயல். வரலாற்றைப் புரிந்துகொள்வதற்கு இலகுவான வழி, நவீனங்களைப் படிப்பது. அமெரிக்க உள்நாட்டுப் போரைப் பற்றி தெரிந்துகொள்ள, Gone With the Wind படிக்கலாம். நைஜீரியாவின் பயஃப்ரா போர் ஏற்படுத்திய அழிவு பற்றி அறிய, சிமமண்டா எழுதிய Half of a Yellow Sun படித்தால் போதும். இலங்கையில் அவலமான போர் முடிவுக்கு வந்திருக்கிறது. எழுத்தாளர்கள் அதைப் பதிவு செய்யவேண்டியது கடமை. அவைதான் நாம் எங்கள் சந்ததிக்கு விட்டுச்செல்லும் சொத்து. எழுத்தாளரைத்  தாண்டி எழுத்து வாழும். நான் ஒரு பழமரம் வைப்பேன். மற்றவர்களும் வைக்கவேண்டும். ஒரு பழமரத் தோட்டத்தையே எம் சந்ததிக்கு விடுவோம்!''  </p>
<p style="text-align: right"><span style="color: #ff0000">- அடுத்த வாரம்... </span></p>
<hr>
<p class="content"><img alt="" align="left" style="width: 23px; height: 9px" src="http://cdnw.vikatan.com/av/2014/02/zmqmfj/images/dot2.jpg">''ஓர் அதீதக் கற்பனைதான்... ஆனாலும் பதில் சொல்லுங்களேன்! தமிழ் எழுத்தாளர்களில் ஒருவரை 'பாரத ரத்னா’ விருதுக்கு சிபாரிசு செய்யலாம் என்றால், உங்கள் பரிந்துரை யார்?''</p>
<p class="content"><img alt="" align="left" style="width: 23px; height: 9px" src="http://cdnw.vikatan.com/av/2014/02/zmqmfj/images/dot2.jpg">''உங்கள் கதைகளில் உணவு வகைகளை சுவையுற வர்ணிப்பீர்கள். தமிழகத்தில் இட்லி, தோசை போல கனடாவில் புழக்கத்தில் இருக்கும் உணவு என்ன? கனடா உணவுக் கலாசாரத்தைப் பற்றியும் சொல்லுங்களேன்..!''</p>
<p class="content"><img alt="" align="left" style="width: 23px; height: 9px" src="http://cdnw.vikatan.com/av/2014/02/zmqmfj/images/dot2.jpg"> ''உலக நியதிகளைக் கவனத்தில் கொண்டு சொல்லுங்கள்... தமிழகத்தில் எழுத்தாளர்களுக்கு வழங்கப்படுவது அதீத மரியாதையா... அவமானப் புறக்கணிப்புகளா?''</p>
<p style="text-align: right"><span style="color: #ff0000"><strong>- இன்னும் கதைக்கலாம்... </strong></span></p>
<hr>
<p class="content">அ.முத்துலிங்கத்திடம் கேட்பதற்கான உங்கள் கேள்விகளை உடனடியாக அனுப்ப வேண்டிய முகவரி: <span style="color: #ff6600"> 'விகடன் மேடை - அ.முத்துலிங்கம்’, </span>ஆனந்த விகடன், 757,அண்ணா சாலை, சென்னை - 600002. இ-மெயில்: <a href="mailto:av@vikatan.com">av@vikatan.com</a> கேள்விகளுடன் மறக்காமல் உங்கள் தொடர்பு எண்ணையும் அவசியம் குறிப்பிடவும்.</p>
<hr>
<p class="content"><img alt="" align="left" width="40" height="74" src="http://cdnw.vikatan.com/av/2014/02/zmqmfj/images/p30a.jpg"><span style="color: #ff0000"><strong>அ</strong></span>ன்பு வாசகர்களே... எங்களுடன் தொடர்புகொள்ளும்போது உங்கள் செல்போன் எண்/இ-மெயில் முகவரி குறிப்பிட மறக்காதீர்கள். உங்கள் படைப்புகள் எதுவானாலும் ஒரு பிரதி எடுத்துவைத்துக்கொண்டு அனுப்புங்கள். தபால் தலை மற்றும் சுயவிலாசமிட்ட உறை இணைக்க வேண்டாம். படைப்பு தேர்வாகாதபட்சத்தில் திருப்பி அனுப்ப இயலாது. இரண்டு மாதங்களுக்குள் எங்களிடம் இருந்து தகவல் கிடைக்காவிட்டால், உங்கள் படைப்பு தேர்வு பெறவில்லை என்பதைப் புரிந்துகொள்ள வேண்டுகிறோம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தூக்குத் தண்டனைக்கு முற்றுப்புள்ளி!?</div>
<div class="subtitle1">டி.அருள் எழிலன், ஓவியம்: ஹாசிப்கான்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>'கு</strong></span>டியரசுத் தலைவரும் ஆளுநரும், ஒரு கருணை மனு மீது முடிவெடுக்க கால அவகாசம் எதையும் அரசியல் சட்டத்தை எழுதியவர்கள் நிர்ணயிக்கவில்லை. அது அவர்களின் பதவிக்கு வழங்கப்பட்ட மாண்பு. தூக்குக் கைதிகள் தங்களிடம் அளிக்கும் கருணை மனுக்களைப் பரிசீலித்து ஒரு காலவரம்புக்குள் நியாயமான முடிவை எடுக்க வேண்டும் என்பதுதான் அதன் பொருள். கருணை மனுக்கள் மீது நியாயமே இல்லாமல், அளவு கடந்த கால தாமதம் எடுத்துக்கொள்ளப்படுமானால், அதில் தலையிட்டு அரசியல் சட்டத்தைப் பாதுகாக்க வேண்டியது உச்ச நீதிமன்றத்தின் கடமை. சிறைவாசிகளுக்கு அரசியல் சட்டம் வழங்கியுள்ள உரிமையைப் பாதுகாக்கும் வகையில்தான் நீதிமன்றம் தலையிடுகிறதே தவிர, குடியரசுத் தலைவர், ஆளுநரின் அதிகாரங்களில் தலையிடுவதாக இதைக் கருதக் கூடாது!’ - இந்தியா முழுவதும் தூக்குத் தண்டனை விதிக்கப்பட்ட 15 பேரின் தூக்குத் தண்டனையை, ஆயுள் தண்டனையாகக் குறைத்து தீர்ப்பளித்த உச்ச நீதிமன்றம் குறிப்பிட்டது இது!</p>
<p class="content">உச்ச நீதிமன்றத் தலைமை நீதிபதி சதாசிவம் தலைமையிலான மூவர் நீதிபதி குழுவே, 'கருணை மனுக்களின் மீது நியாயமற்ற கால தாமதம்’ என்று காரணம் சொல்லி வரலாற்றுச் சிறப்புமிக்க இந்தத் தீர்ப்பை அளித்திருக்கிறார்கள்.</p>
<p class="content"><img align="right" width="200" height="404" alt="" src="http://cdnw.vikatan.com/av/2014/02/zmqmfj/images/p83.jpg">அந்த 15 பேரில் பாலாறு வெடிகுண்டு வழக்கில் தூக்குத் தண்டனை விதிக்கப்பட்ட பிலவேந்திரன், சைமன், ஞானபிரகாசம், மாதையன்... ஆகியோரும் அடக்கம். இது ராஜீவ் காந்தி கொலை வழக்கில் தூக்குத் தண்டனை பெற்று, கிட்டத்தட்ட கால் நூற்றாண்டு கால சிறைவாசத்தை எட்ட இருக்கும் முருகன், சாந்தன், பேரறிவாளன்... ஆகியோருக்குப் புது நம்பிக்கையை அளித்திருக்கிறது.</p>
<p class="content">15 பேரின் தூக்கு, ஆயுளாகக் குறைக்கப்பட்ட வழக்கில், ராம்ஜெத்மலானி, காலின் கன்சால்வேஸ் போன்ற மூத்த வழக்கறிஞர்கள் பலர் வாதாடியிருந்தாலும், வழக்குக்குத் தேவையான அடிப்படை ஆவணங்களைச் சேகரித்தது, மும்பையைச் சேர்ந்த வழக்கறிஞர் யுக் மோகித் சௌத்ரி தலைமையிலான ஐந்து வழக்கறிஞர்கள் குழுதான். தமிழகத்தைச் சேர்ந்த பிரபு, பாரி ஆகியோர் அந்தக் குழுவின் உறுப்பினர்கள். பிரபு, இந்தத் தீர்ப்பு தொடர்பான சில கருத்துகளைப் பகிர்ந்துகொண்டார்.</p>
<p class="content">''நீதிமன்றத்தால் தண்டனை பெற்ற சிறைவாசிகள், 'கருணை மனு மீதான முடிவெடுப்பில் கால தாமதம்’ என்ற கோரிக்கையோடு நீதிமன்றத்தில் சட்டப் போராட்டம் நடத்தி மொத்தமாக 15 பேரும் தண்டனைக் குறைப்பு பெற்றிருப்பது உலகிலேயே இதுதான் முதல் முறை. தண்டனைக் குறைப்பு பெற்ற 15 பேரில் உத்தரப்பிரதேசத்தைச் சேர்ந்த சுரேஷ், ராம்ஜி அதிகபட்சமாக 12 வருடங்களையும், உத்திராஞ்சலைச் சேர்ந்த சுந்தர் சிங் மூன்றரை ஆண்டுகளையும், ஐந்து பெண் குழந்தைகளைக் கொன்ற மகன்லால் பெரெலா ஒரு வருட கால தாமதத்தையும் கொண்டிருந்தனர். மிகக் குறைவாக கால தாமதத்தைக்கொண்ட சுந்தர் சிங், மகன்லால் பெரேலா ஆகியோர் உளவியல் சிதைவுக்கு ஆளானதால் அவர்களும் விடுவிக்கப்பட்டிருக்கிறார்கள். இந்தத் தீர்ப்பு,  பிற தூக்குக் கைதிகளின் தண்டனைக் குறைப்புக்கு நிச்சயம் வழிகாட்டும்!''</p>
<p class="content">இந்தத் தீர்ப்பின் எதிர்த் திசை விவாதமாக, 'தூக்குத் தண்டனை இறுதி செய்யப்படுபவர்கள் அளிக்கும் கருணை மனு உடனடியாக நிராகரிக்கப்பட்டு, சடுதியில் தூக்கில் ஏற்றப்படும் அபயாம் உருவாகுமா?’ என்ற கேள்வியும் எழுந்திருக்கிறது.</p>
<p class="content">தூக்குத் தண்டனைக் கைதியாக இருந்து பின்னர் விடுதலையான தியாகு, இது தொடர்பாக விளக்கம் அளிக்கிறார்.</p>
<p class="content"><img align="left" width="120" height="193" alt="" src="http://cdnw.vikatan.com/av/2014/02/zmqmfj/images/p83a.jpg">''நிச்சயம் அப்படி உடனடியாக யாரையும் தூக்கிலிட முடியாது. இந்தத் தீர்ப்பில் கருணை மனு நிராகரிக்கப்பட்டு 14 நாட்கள் கழித்தே தண்டனை நிறைவேற்ற வேண்டும் என்று மிகத் தெளிவாகக் குறிப்பிட்டிருக்கிறார்கள். அந்த 14 நாட்களில் தூக்குத் தண்டனைக் கைதிக்கு தன் உயிரை நீதிமன்றத்தின் வழியாகக் காப்பாற்றிக்கொள்ளும் உரிமை உண்டு. குடும்பத்தாருக்குக்கூடத் தெரிவிக்காமல், ரகசியமாக அதிகாலையில் தூக்கிலிடப்பட்ட அப்சல் குருவை மனதில்கொண்டே இந்தத் தீர்ப்பு வழங்கப் பட்டிருக்க வேண்டும் என்று நான் நினைக்கிறேன். மரண தண்டனைக்கு எதிரான பயணத்தில் இந்தத் தீர்ப்பு ஒரு மைல்கல் வெற்றி!'' என்கிறார் தியாகு.</p>
<p class="content">இந்தத் தீர்ப்பு, மரண தண்டனை தொடர்பான பல விவாதங்களைக் கிளறிவிட்டிருக்கும் நிலையில், சட்டக் கமிஷன் இந்தத் தீர்ப்பு தொடர்பாக பலகட்ட ஆலோசனையில் ஈடுபட்டுள்ளது. மரண தண்டனையை அரசியல் சட்டத்தில் இருந்து நீக்கும் பரிந்துரையை, மத்திய அமைச்சரவைக்கு அனுப்பலாமா என்று சட்டக் கமிஷன் யோசனையில் இருப்பதாகக் கூறுகிறார்கள் தலைநகரின் மூத்த வழக்கறிஞர்கள்.</p>
<p class="content">''இந்தத் தீர்ப்பை முன்வைத்து இந்தியாவில் தூக்குத் தண்டனை ஒழிக்கப்படுமா?''-இந்தக் கேள்விக்குப் பதில் சொல்கிறார் நீதியரசர் சந்துரு.</p>
<p class="content">''இந்தத் தீர்ப்பு, கடந்த 30 ஆண்டுகளாக கருணை மனு தொடர்பாக நடந்துவந்த சர்ச்சைகளுக்கு ஒரு முற்றுப்புள்ளி வைத்துள்ளது. அதே சமயம், இந்தத் தீர்ப்பை அடிப்படையாக வைத்து 'மரண தண்டனையே சட்டவிரோதம்’ என அறிவிக்க வாய்ப்பும் இல்லை!</p>
<p class="content"><img align="right" width="120" height="193" alt="" src="http://cdnw.vikatan.com/av/2014/02/zmqmfj/images/p83b.jpg">1973-ம் வருட குற்றவியல் நடைமுறைச் சட்டப்படி விதிக்கக்கூடிய தண்டனைகளில் மரண தண்டனையும் ஒன்று. அது அரசியலமைப்புச் சட்டத்துக்கு விரோதம் இல்லை என்று உச்ச நீதிமன்றம் தீர்ப்பளித்த பிறகு, நாடாளுமன்றத்துக்கு மட்டுமே அந்தத் தண்டனையைச் சட்டப் புத்தகத்தில் இருந்து நீக்க அதிகாரம் உண்டு. ஆனால், எந்தெந்தச் சூழ்நிலைகளில் மரண தண்டனையை நீதிமன்றங்கள் விதிக்கலாம் என்று உச்ச நீதிமன்றம் பல வழக்குகளில் வழிகாட்டியுள்ளது. அதில் ஒன்று 'அரிதிலும் அரிதான காரணங்களுக்கு மட்டுமே விதிக்கலாம்’ என்று கூறியது. அப்படிப்பட்ட காரணத்தை எந்தக் கோணத்தில் இருந்து நோக்க வேண்டும் என்பதில் சர்ச்சைகள் எழும்.</p>
<p class="content"><span style="color: #ff0000"><u><strong>இதுவரை விதிக்கப்பட்ட பல மரண தண்டனை தீர்ப்புகளின் அடிப்படைக் காரணங்கள் மூன்று வகைப்படும்.</strong></u></span></p>
<p class="content">1. கைதிக்குச் சரியான சட்ட உதவி கிடைக்காமை.</p>
<p class="content">2. கைதிகள் பெரும்பாலும் பொருளாதார, சமூகரீதியில் பிற்படுத்தப்பட்ட சமுதாயத்தைச் சேர்ந்தவர்களாக இருப்பது.</p>
<p class="content">3. தண்டனை வழங்கும் நீதிபதி, தனது எதிர்காலப் பதவி உயர்வைக் கருத்தில்கொன்டு, தன்னைக் கண்டிப்பானவன் என்று காட்டிக் கொள்ளும் முயற்சி.</p>
<p class="content">கிட்டத்தட்ட மரண தண்டனை நடைமுறையில் உள்ள நாடுகள் அனைத்திலுமே இதுதான் நிலை. ஆகவே, மக்கள் மன்றத்திலும் சட்ட அரங்கிலும் அரிதிலும் அரிதான சில சம்பவங்கள் அரங்கேறினால் மட்டுமே இந்தியா வில் மரண தண்டனை நீக்கப்படும்!'' என்கிறார் சந்துரு.</p>
<p class="content">அந்த அதிசயமும் விரைவில் அரங்கேறட்டும்!</p>
<hr>
<p class="content"><u><span style="color: #ff0000"><strong><img align="right" width="120" height="189" alt="" src="http://cdnw.vikatan.com/av/2014/02/zmqmfj/images/p83c.jpg">என்ன சொல்கிறார் பேரறிவாளன்?</strong></span></u></p>
<p class="content"><span style="color: #0000ff"><strong>ரா</strong></span>ஜீவ் காந்தி கொலை வழக்கில் தூக்குத் தண்டனை விதிக்கப்பட்டு வேலூர் சிறையில் வாடும் பேரறிவாளனிடம் வழக்கறிஞர் மூலமாகப் பேசினோம்...</p>
<p class="content">''இந்தத் தீர்ப்பு என்னை உற்சாகத்தில் ஆழ்த்தியிருக்கிறது. என் கருணை மனு மீது விரைந்து முடிவெடுக்கும்படி ஐந்து முறை நான் குடியரசுத் தலைவருக்கும், உயர் நீதிமன்ற, உச்ச நீதிமன்ற நீதிபதிகளுக்கும் நினைவூட்டல் மடல்களை அனுப்பியிருந்தேன். அந்த ஐந்து கடிதங்களிலும்  தாமதத்தால் ஏற்படும் வேதனையை, மன உளைச்சலை விவரித்து இருந்தேன். இழப்புகள், ஆரோக்கியக் கேடு, உயிரைச் சுண்டும் பயங்கரக் கனவுகள்... என உடல், மன வேதனைகள் அளிப்பவை. யாருமற்ற தனிமை தரும் கொடிய அனுபவத்தை ஒரு கட்டத்துக்குப் பிறகு சுவைக்கக் கற்றுக்கொண்டேன். ஆனால், மிக நீண்ட தனிமைச் சிறைவாசம், சமூக - கூட்டு வாழ்வை வாழத் தகுதியற்றவனாக ஒருவனை மாற்றிவிடும். இதுதான் தனிமைச் சிறைவாசி எதிர்கொள்ளும் ஆழமான உளவியல் தாக்குதல். இப்போது அதற்கு நிவாரணம் அளிப்பதாக வந்திருக்கும் இந்தத் தீர்ப்பு, எங்கள் அடுத்தகட்டப்  போராட்டத்தை உற்சாகத்துடன் மேற்கொள்ள வைத்திருக்கிறது. மேல் முறையீட்டு விசாரணை முடிவுக்காக உயிரைக் கையில் பிடித்துக் காத்திருக்கிறோம்!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சின்ன பிரச்னை... பெரிய கண்டுபிடிப்பு!</div>
<div class="subtitle1">அஸ்வின், படம்: தி.குமரகுருபரன் </div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>அ</strong></span>ர்ஜூனுக்கு 13 வயது ஆகிறது. சென்னை வேலம்மாள் பள்ளியில் எட்டாம் வகுப்பு மாணவன். அர்ஜூனைத் தமிழ்நாட்டில் தெரிந்து வைத்திருப்பவர்களைவிட அதிகமாக அமெரிக்கக்காரர்கள் தெரிந்துவைத்திருக்கிறார்கள். காரணம், அர்ஜுனின் டெக்னாலஜி அறிவு.</p>
<p class="content">''இரண்டரை வயசு இருக்கும்போதே கம்ப்யூட்டர் பழக ஆரம்பிச்சிட்டேன். அதுக்குக் காரணம் என் அப்பா, அம்மாதான். சிஸ்டம் உயரம்கூட இல்லாத என்னைத் தலையணைலாம் போட்டு அதுமேல உட்கார வெச்சுக் கத்துக்கொடுத்தாங்க. தினமும் மூணு மணி நேரம் இன்டர்நெட்டில் செலவு பண்ணுவேன். ஆனா ஃபேஸ்புக், ட்விட்டர்னு டைமை வேஸ்ட் பண்ண மாட்டேன். சீக்கிரமே புரோகிராம் கோட் எழுதக் கத்துக்கிட்டேன்.</p>
<p class="content">ஒருநாள் ஸ்கூலுக்குப் போயிருந்தேன். 'புயல் தாக்கப் போகுது’னு திடீர் நியூஸ் வந்துச்சு. ஸ்கூல் பஸ்ல வீட்டுக்கு வந்துட்டு இருந்தேன். என்னை கான்டாக்ட் பண்ண முடியாம அம்மா ரொம்பப் பயந்துட்டாங்க. அவங்களுக்காக நான் உருவாக்கின ஆப்ஸ்தான் 'EZ School Bus locator’. இதுபடி ஸ்கூல் ஸ்டூடெண்ட் ஐ.டி கார்டுல க்யூ.ஆர் கோட் இருக்கும். பஸ்ஸில் ஏறின உடன் டிரைவரோ, ஹெல்ப்பரோ அதை ஸ்கேன் பண்ணினா வீட்டுக்குத் தகவல் வந்திரும். பஸ்ல பையன் இருக்கானா, பஸ் இப்போ எங்க வந்துட்டு இருக்குனு செக் பண்ணிக்கலாம். டிரைவர்கிட்ட போன் பண்ணியும் கேட்டுக்கலாம். ஆண்ட்ராய்டு போன் இல்லாதவங்க ‘WMC’ (Where is my child) டைப் பண்ணிக் குறிப்பிட்ட டிரைவருக்கோ, கண்டக்டருக்கோ மெசெஜ் பண்ணாப் போதும். எல்லாத் தகவலும் வந்திரும்.</p>
<p style="text-align: center"><img align="middle" width="464" height="290" alt="" src="http://cdnw.vikatan.com/av/2014/02/zmqmfj/images/p82.jpg"></p>
<p class="content">இந்த மாதிரி கண்டுபிடிப்புகளுக்காக அமெரிக்காவின் எம்.ஐ.டி-யில் நிறைய பரிசுகள் வாங்கியிருக்கேன். அதனால் இந்தியாவைவிடவும் அமெரிக்காவில் என் ஆப்ஸை அதிகமா டவுன்லோடு பண்றாங்க.</p>
<p class="content">ஒரு வருஷம் முன்னாடி ஸ்ருதினு குட்டிப் பொண்ணு ஸ்கூல் பஸ்ல வரும்போது கீழே விழுந்து இறந்தாங்களே... அவங்களோட அம்மா இந்த ஆப்ஸ்காக எனக்கு ஒரு பரிசு கொடுத்தாங்க. அதுதான் என் வாழ்க்கையிலேயே முக்கியமானப் பரிசு. மக்களுக்குப் பயன்படுற மாதிரி ஆப்ஸ் கண்டுபிடிக்க முடிவு எடுத்திருக்கேன்.''</p>
<p class="content"><span style="color: #ff0000"><strong>''எதிர்காலத் திட்டம்?''</strong></span></p>
<p class="content">''கூகுள் மாதிரி ஆசியாவிலேயே பெரிய நிறுவனமா என்னோட லேட்ரல் லாஜிக் இந்தியா நிறுவனத்தைக் கொண்டு வரணும்!''</p>
<p class="content"><span style="color: #ff0000"><strong>''அதுக்குள்ள பேரே வெச்சாச்சா?''</strong></span></p>
<p class="content">''கம்பெனியோட மோட்டோவே டிசைன் பண்ணியாச்சு. இதுதான் மோட்டோ... 'பெரிய கண்டுப்பிடிப்புகள் சிறிய பிரச்னைகளில் இருந்தே உருவாகிறது’!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சிறுதானியம் தரும் பெருவாழ்வு!</div>
<div class="subtitle1">பாரதி தம்பி </div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>இ</strong></span>யற்கையைக் காக்கும் தொடர் ஓட்டத்தில் இந்த ஆண்டு, 'ஐம்பூதங்கள்’ என்ற சுடரை ஏந்தியிருக்கிறது பூவுலகின் நண்பர்கள் அமைப்பு. 'ஐந்திணை விழா’, 'முந்நீர் விழவு’ நிகழ்வுகளின் தொடர்ச்சியாக, என்விரோ கிளப் லொயோலா கல்லூரி ஒருங்கிணைக்கும் 'ஐம்பூத சுற்றுச்சூழல் விழா’ என்ற பெயரில் இந்த வருடம் களம் காண்கிறார்கள்!</p>
<p class="content">பிப்ரவரி 2-ம் தேதி ஞாயிற்றுக்கிழமை காலை முதல் இரவு வரை, லொயோலா கல்லூரியில் நடைபெற இருக்கும் இந்த நிகழ்வு, இரண்டு பகுதிகளாகப் பிரிக்கப்பட்டுள்ளது. பகலில் கருத்தரங்கங்கள். நிலம், நீர், காற்று, நெருப்பு, ஆகாயம்... என்ற மனித வாழ்வின் ஆதாரங்களாக இருக்கும் ஐம்பூதங்களின் இன்றைய நிலை எப்படி இருக்கிறது, இவற்றை மேம்படுத்தி, இயற்கையோடு இயைந்த வாழ்வுக்கு என்ன செய்ய வேண்டும் என்பது குறித்த விவாதங்கள் இந்தக் கருத்தரங்கின் மையம். பல்வேறு சூழலியல் நிபுணர்கள் கலந்துகொண்டு பேச இருக்கிறார்கள். சுற்றுச்சூழல் நூல்களும் வெளியிடப்பட உள்ளன. இந்தக் கருத்தரங்குக்கு அனைவரையும் வரவேற்கிறோம். அனுமதி இலவசம்.</p>
<p class="content">மாலை 7 மணிக்கு சிறுதானிய உணவு விருந்து! திணை பர்பி, வரகு கட்லெட், சோள ரோஸ்ட் தோசை, சிறுதானிய சிக்கன் பிரியாணி, குதிரைவாலி தயிர்ச்சோறு... என ஆதித் தமிழர்களின் ஆரோக்கிய உணவை நவீன காலத்தில் கொண்டுவந்து சேர்க்கும் வித்தியாச விருந்து இது. மாற்று உணவும் மாற்றமும் வெறுமனே பேச்சாக நின்றுபோகாமல், அதை ஒரு வாழ்க்கைமுறையாக மாற்ற முயலும்  உணவுத் திருவிழா இது. இரவு விருந்தில் பங்கெடுக்க மட்டும் ஒரு நபருக்கு 250 ரூபாய் கட்டணம்.</p>
<p class="content">இப்படியான சுற்றுச்சூழல் விழாக்கள் மூலம், மக்கள் என்ன நன்மைகளைப் பெற்றுவிட முடியும்? 'பூவுலகின் நண்பர்கள்’ அமைப்பைச் சேர்ந்த மருத்துவர் கு.சிவராமனிடம் கேட்டபோது... ''நம் பாரம்பரிய அறிவு, எதையும் தனித்தனியாகப் பிரித்துப் பார்க்கவில்லை. ஐந்திணைகளின் ஒருங்கிணைப்பில்தான் ஆரோக்கியம் சாத்தியம் என்பதை அவை திரும்பத் திரும்பச் சொல்கின்றன. அறிவியல் புரட்சியும், காப்புரிமை முறைகளும் வந்த பின்பும் அனைத்தும் தனித்தனியாகப் பிரிக்கப்பட்டன. ஒவ்வொன்றுக்கும் விலை நிர்ணயிக்கப்பட்டு, வர்த்தகப் பண்டமாக்கப்பட்டன. இப்போது ஒவ்வொரு வீட்டிலும் குறைந்தது ஒரு நோயாளி இருக்கிறார். ஒவ்வொரு குடும்பமும் மருந்து வாங்க பெரும் பணம் செலவிட வேண்டியுள்ளது.</p>
<p style="text-align: center"><img align="middle" width="500" height="609" alt="" src="http://cdnw.vikatan.com/av/2014/02/zmqmfj/images/p38a.jpg"></p>
<p class="content">இந்த நிலையை மாற்ற, இரண்டு வகையான சூழல் விழிப்பு உணர்வுகள் தேவைப்படுகின்றன.</p>
<p class="content">ஒன்று, நமது சுற்றுச்சூழல் பிரச்னைகளை அறிவுத்தளத்தில் புரிந்துகொள்ள வேண்டும். காற்றிலும் நீரிலும் மிகுந்துவிட்ட மாசு, வெறுமனே சுற்றுச்சூழல் சிக்கல் மட்டுமே அல்ல. அதற்குப் பின்னால் பெரும் நிறுவனங்களின் ஈவு இரக்கமில்லாத லாபவெறி இருக்கிறது. அவர்களுக்குத் துணைபோகும் இந்த அரசியல் அமைப்புமுறை இருக்கிறது. இவை எப்படி இயங்குகின்றன என்பதை நாம் உணர வேண்டும். அதன் மூலம்தான் இயற்கையை எப்படிக் காப்பாற்றுவது என்ற உத்வேகத்தைப் பெற முடியும். சூழல் கருத்தரங்குகள் நடத்துவது இதற்காகத்தான். ஒவ்வோர் ஆண்டும் புதிய புதிய இளைஞர்கள் இந்தக் கூட்டத்துக்கு வருகின்றனர். அவர்களைப் பார்க்கும்போது எதிர்காலம் குறித்த நம்பிக்கை ஒளி பிறக்கிறது.</p>
<p class="content">இரண்டாவது, நமது நோய்களில் இருந்து விடுதலை பெற, நாம் பாரம்பரிய உணவு முறைக்கு மாற வேண்டும். நவீன அறிவியல் அறிமுகப்படுத்திய விவசாயமுறைக்கு முன்பே நம்மிடம் தொன்மையான விவசாயம் இருந்தது. நூற்றுக்கணக்கான நெல் வகைகளும், சிறு தானியங்களும் இருந்தன. கால ஓட்டத்தில் நாம் அவற்றுக்கு விடை கொடுத்துவிட்டோம்; அல்லது இழந்துவிட்டோம். அந்த இடத்தை ரசாயன உரமிட்ட, பிராய்லர் பயிர்கள் நிறைத்துவிட்டன. அவை நமக்கு அளிக்கும் பரிசுகளே, இந்த நோய்கள். இதில் இருந்து மீள, ஆரோக்கியமான சிறுதானியங்களை அன்றாட உணவுமுறைக்குக் கொண்டுவர வேண்டும். அதற்காகத்தான் உணவுத் திருவிழாவை நடத்துகிறோம். 'சிறுதானிய இடியாப்பம்’, 'வாழைத்தண்டு தயிர் பச்சடி’ என்று எழுத மட்டுமே செய்தால், அது ஏட்டோடு நின்றுவிடும். 'இது நடைமுறைக்கு உதவாது’ என்று எண்ணிவிடுவார்கள். அதையே செய்துகாட்டும்போதுதான், மக்கள் நம்பிக்கை பெறுகின்றனர். கடந்த சில ஆண்டுகளாக சிறுதானியங்கள் குறித்து நாங்கள் செய்துவரும் பிரசாரத்தால் தமிழ்நாட்டில் கணிசமான மக்களிடம் இதுகுறித்த விழிப்பு உணர்வு அதிகரித்துள்ளது. இதை இன்னும் விரிவுப்படுத்த வேண்டும்'' என்கிறார் சிவராமன்.</p>
<p class="content">''ஆனால், சிறுதானிய உணவுப்பொருள்களின் விலை அதிகமாக இருக்கிறதே... அதை சாதாரண மக்கள் பயன்படுத்தவே முடியாதது போல் உள்ளதே?'' இதற்கு பூவுலகின் நண்பர்கள் அமைப்பைச் சேர்ந்த பொறியாளர் சுந்தர்ராஜன் சொல்லும் பதில் இது. ''உற்பத்திக்கும் விநியோகத்துக்கும் உள்ள பற்றாக்குறைதான் இதற்குக் காரணம். தமிழ்நாட்டில் சிறுதானிய உற்பத்தி மிகவும் குறைந்துவிட்டது. ஆனால், தற்போது அதன் தேவை அதிகரித்துள்ளதால், இருக்கும் குறைந்த பொருள்களுக்கு அதிக விலை கொடுக்கவேண்டியுள்ளது.</p>
<p class="content">இந்த நிலையை மாற்ற, சிறுதானியங்களின் உற்பத்திப் பரப்பளவை அதிகப்படுத்த வேண்டும். அதுபோலவே, சிறுதானியங்களுக்கான அடிப்படை விலையை அரசு நிர்ணயிக்க வேண்டும். இதற்கான திட்டவரைவு ஒன்றை அரசுக்குப் பரிந்துரைக்கும் வேலையில் ஈடுபட்டுள்ளோம். தவிர, தமிழ்நாடு முழுக்க இருக்கும் சிறு விவசாயிகள், சிறு வணிகர்களை இணைத்த கூட்டுறவு அமைப்பை உருவாக்கி, அனைத்து மக்களுக்கும் நியாயமான விலையில் சிறுதானியங்கள் கிடைக்கச் செய்வதற்கான வேலையிலும் ஈடுபட்டுள்ளோம்'' என்கிறார்.</p>
<p class="content">'உடல் வளர்த்தேன்... உயிர் வளர்த்தேனே...’ என்பது திருமூலர் கூற்று. உடலை ஆரோக்கியமாகச் செப்பனிடும் பணியை மேற்கொள்வது நாம் உண்ணும் ஒவ்வொரு கவள உணவுகள்தான். அந்த உணவு குறித்த புரிதலை அறிந்துகொள்ள ஒரு ஞாயிறு மாலை ஒன்றுகூடுவோம்.</p>
<p class="content">வாருங்கள்... எல்லோரும் கொண்டாடுவோம்!</p>
<p style="text-align: center"><img align="middle" width="600" height="80" alt="" src="http://cdnw.vikatan.com/av/2014/02/zmqmfj/images/p38.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">“எழுத்தாளர்களை உருவாக்குகிறேன்... குடிகாரர்களை அல்ல!”</div>
<div class="subtitle1">படம்: கே.ராஜசேகரன் </div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>வி</strong></span>கடனில் என் பேட்டியை வெளியிட்டதற்கு நன்றி. ஆனால், வெளிவந்திருப்பதை என் பேட்டி என்றே சொல்ல முடியவில்லை. ஏனென்றால், நான் சொன்னதையெல்லாம் எப்படி ஒன்றரைப் பக்கத்தில் அடக்க முடியும்?</p>
<p class="content">எழுத்தாளன் என்பவன், வார்த்தைகளின் ஆசிரியன். வார்த்தைகளில் வாழ்பவன். அவன் சொல்வதில் இருந்து ஒரு வார்த்தையை உருவினாலும் அர்த்தம் வேறாகிவிடும்.</p>
<p class="content">பேட்டிக்கு வந்தவர் என் வாசகர் வட்டத்தை 'குடிக்கூட்டம்’ என்று சொன்னதாக எனக்கு ஞாபகம் இல்லை. அப்படியே கேட்டிருந்தாலும் அது ஒரு மோசமான கேள்வி. அதிலேயே உப கேள்வி, 'அடுத்த தலைமுறை இளைஞர்களை நீங்கள் தவறாக வழிநடத்துகிறீர்களா?’</p>
<p class="content">'எக்ஸைல்’ என்ற என் நாவலின் வெளியீட்டு விழாவை சென்னை காமராஜர் அரங்கில் நடத்தியது, என் வாசகர் வட்டம்தான். 2,000 பேர் கொள்ளளவு உள்ள ஓர் அரங்கில் நாவல் வெளியீட்டு விழா நடத்த வேண்டும் என்றால், என் வாசகர் வட்டம் எவ்வளவு கட்டுக்கோப்புடன் இருக்க வேண்டும்? குடிகாரர்களால் இதைச் செய்ய முடியுமா? இவ்வளவுக்கும் அதே அரங்கில் இரண்டு முறை புத்தக வெளியீட்டு விழா நடத்தியிருக்கிறோம். இரண்டு முறையும் அரங்கம் நிறைந்தது.</p>
<p class="content"><img align="right" width="300" height="224" alt="" src="http://cdnw.vikatan.com/av/2014/02/zmqmfj/images/p88.jpg">அந்த அரங்கத்தில் பொதுவாக கருணாநிதி, வைரமுத்து மற்றும் சினிமா நட்சத்திரங்களின் விழாக்கள்தான் நடைபெறும். ஆனால், தமிழ் இலக்கிய வரலாற்றிலேயே முதல் முதலாக 2,000 பேர் கூடிய கொண்டாட்டமான புத்தக வெளியீட்டு விழாவை நடத்தியது என் வாசகர் வட்டம்தான். இந்த நிகழ்ச்சிக்கு முன்னாலும் சரி, பின்னாலும் சரி, எங்கள் சாதனையை யாரும் முறியடிக்கவில்லை. அதனால் என் சாதனையை நானே முறியடிக்கும் விதத்தில் 'எக்ஸைல்’ இரண்டாம் பாகத்தின் வெளியீட்டு விழாவை சென்னைப் பல்கலைக்கழக நூற்றாண்டு விழா மண்டபத்தில் நடத்தத் திட்டமிட்டுள்ளேன் (கொள்ளளவு 4,000).</p>
<p class="content">நான் இதுவரை உலக சினிமா, தத்துவம், இசை, இலக்கியம் குறித்து 45 நூல்களும், 6 நாவல்களும் எழுதியிருக்கிறேன். பக்கம் பக்கமாக இவ்வளவு எழுதியும், 'நீங்கள் ஏன் குடிக்கிறீர்கள்?’ என்றே கேள்வி கேட்டு சித்ரவதை செய்துகொண்டிருக்கும் சாமான்யர்களுக்கு மத்தியில், நீங்களும் இப்படித்தான் என்னிடம் கேட்க வேண்டுமா? சல்மான் ருஷ்டியில் இருந்து சக்கரியா வரை எல்லா எழுத்தாளர்களும்தான் குடிக்கிறார்கள். அவர்களிடம் போய் இப்படிக் கேட்பீர்களா? கண்ணதாசனிடம் கேட்டீர்களா? ஜெயகாந்தன் தன் வாழ்நாளில் அதிக நாட்கள் கஞ்சா குடித்தார். அதுவும் கஞ்சா குடிப்பது சட்டவிரோதமானது. அவரிடம் போய் கேட்டீர்களா? எப்போதும் மனிதனின் ஆரோக்கிய வாழ்வைப் பற்றி மட்டுமே யோசித்துக்கொண்டிருக்கும் என்னிடம் மட்டும் ஏன் இந்தக் கேள்வியையே கேட்டுக்கொண்டிருக்கிறீர்கள்?</p>
<p class="content">என் வாசகர் வட்டம் என்பது, ராணுவத்தைப் போன்ற சட்டதிட்டங்கள் கொண்ட அமைப்பு. இங்கே டாஸ்மாக் அடிமைகளுக்கு இடமே இல்லை. வாசகர் வட்டத்தில் எழுதுவதை 15,000 பேர் படித்தாலும் அதில் உறுப்பினர்களாக இருப்பது 300 பேர்தான். சமகாலத் தமிழ் இலக்கியத்தில் குறைந்தபட்சம் 50 நூல்கள் படித்திருக்காவிட்டால், வாசகர் வட்டத்தில் சேர்த்துக்கொள்ளப்பட மாட்டார். எங்கள் காத்திருப்போர் பட்டியலில் இரண்டு ஆண்டுகளாக 500 பேர் இருக்கிறார்கள். நான் எழுத்தாளர்களை உருவாக்கிக்கொண்டிருக்கிறேனே தவிர, குடிகாரர்களை அல்ல.</p>
<p class="content">இனிமேலாவது எழுத்தாளர் பேட்டி என்றால், நான்கு பக்கம் ஒதுக்குங்கள். ஒரு முக்கியமான விஷயம், என்னிடம் ஏடாகூடப் பேட்டி எடுத்தால் அதற்கு நான் தயாராகவே இருக்கிறேன். ஆனால் சீரியஸ் பேட்டியையும் உங்கள் நிருபர் ஏடாகூடப் பேட்டியாக எடுத்துவிட்டார். அதுதான் பிரச்னை. (மற்றபடி, என் ஆருயிர் செல்லக்குட்டி ஸோரோவின் புகைப்படம் நன்றாக வந்திருந்தது. புகைப்படக் கலைஞருக்கு நன்றி.)</p>
<p style="text-align: right"><span style="color: #ff0000"><strong>அடியேன்,</strong></span></p>
<p style="text-align: right"><span style="color: #ff0000"><strong>சாரு நிவேதிதா.</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">டீன் தமிழச்சிகளின் கொரிய காதலர்கள்!</div>
<div class="subtitle1">ந.கீர்த்தனா </div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>லீ</strong></span>மின் ஹோ, ஜுங் யோங் ஹ்வா, ஜாங் கியூன் சுக்... இவர்கள் யார்? இந்தியாவுக்கு யாத்திரை வந்த சீனத் துறவிகள் அல்ல!</p>
<p class="content">கல்லூரி டீன் டிக்கெட்டுகளின் மொபைல், லேப்டாப், ஃபேஸ்புக் புரொஃபைல்களில் வால் பேப்பர்களாக இடம் பிடித்திருக்கும் கொரிய நடிகர்கள். 'ஓ..! டாம் க்ரூஸ், ஜார்ஜ் க்ளூனி போன்ற சினிமா நடிகர்களோ!’ என்று நீங்கள் நினைத்தால்... அதுவும் தவறு. இவர்கள் டி.வி. தொடர் நடிகர்கள்!</p>
<p class="content">கொரியத் தொலைக்காட்சிகளில் ஒளிபரப்பான காதல் சீரியல்கள், தாய்லாந்து, வியட்நாம், சிங்கப்பூர், நேபால் என்று கடல் தாண்டி, கண்டம் தாண்டி தமிழகம் வரை ரசிகைகளை ஈர்த்திருக்கின்றன. இத்தனைக்கும் சில வருடங்களுக்கு முன்னரே ஒளிபரப்பான தொடர்கள் அவை. ஆனால், அதை டவுன்லோடி அடிக்கடிப் பார்த்துப் பார்த்து உருகுகிறார்கள் ஜீன்ஸ் தமிழச்சிகள்.</p>
<p class="content">தொடரின் கேரக்டர்கள் உடுத்தும் ஆடைகள் முதல் மொபைல், ஹேர் கிளிப் வரை தேடிப் பிடித்து ஆன்லைனில் ஆர்டர் கொடுத்து வாங்குகிறார்கள். 'லீ மின், கிம் ஹ்யூனைப் பார்த்துக்கிற மாதிரி என்னை நல்லாப் பாத்துக்கிற பையன் வேணும்!’ என்று மேட்ரிமோனி குறிப்பில் என் தோழி குறிப்பிடும் அளவுக்கு, கொரியன் சீரியலுக்கு அடிமையாகிக்கிடக்கிறார்கள் கல்லூரிப் பெண்கள்.</p>
<p class="content">அப்படி என்ன மேஜிக் இருக்கிறது அந்தத் தொடர்களில்..? டாப் ஹிட் அடித்த மூன்று தொடர்களின் கதைச் சுருக்கம் இங்கே...</p>
<p style="text-align: center"><img align="middle" width="500" height="505" alt="" src="http://cdnw.vikatan.com/av/2014/02/zmqmfj/images/p44a.jpg"></p>
<p class="content"><span style="color: #ff0000"><strong>பாய்ஸ் ஓவர் ஃப்ளெவர்ஸ்: </strong></span>நான்கு வருடங்களுக்கு முன்பு தென் கொரியாவின் கே.பி.எஸ். சேனலில் ஒளிபரப்பான இந்தத் தொடர், மொத்தமே 25 அத்தியாயங்கள்தான். ஆனால், மீண்டும் மீண்டும் ரிப்பீட் அடிக்கிறது. கதை..? பணக்காரக் காதலன், ஏழைக் காதலி, காதலனின் வில்லி அம்மா... இதுதான் கதை. ஆனால், ஒவ்வொரு காட்சியும், ஒவ்வொரு வசனமும் கொரிய இளசுகளிடையே ஆல்டைம் அல்ட்டிமேட் ஹிட்.</p>
<p class="content">கோடீஸ்வர வீட்டின் வாரிசான லீ மின்-ஹோ, தன் தந்தை நடத்தும் கான்வென்ட் பள்ளியில் படிக்கிறான். மிகவும் வசதியான வீட்டுப் பிள்ளை கள் மட்டுமே படிக்கும் பள்ளி அது. அந்தப் பள்ளியில் நல்ல பண்பு காரணமாக ஏழையான கு ஹு-சுன் (பெண்!) சேர்த்துக் கொள்ளப்படுகிறாள். தன் நண்பர்களோடு சேர்ந்து ஹு-சுன்னை ராக்கிங் செய்கிறான் லீ மின். அனைத்தையும் பொறுமையாக எதிர்கொள்கிறாள் ஹு-சுன். இது நாளடைவில் காதலாகிக் கசிந்துருக, அதை லீ மின்னின் அம்மா எதிர்த்து இருவரையும் சதி செய்து பிரிக்க, ஒரு விபத்தில் லீ மின்னுக்குப் பழைய சம்பவங்கள் அனைத்தும் மறக்க, காதலனுக்கு நினைவை மீட்டுவதற்காக உயிரைப் பணயம் வைக்கும் எல்லைக்கு ஹு-சுன் செல்ல... ஆல் இஸ் வெல் சுபம்!</p>
<p class="content">படிப்பு, வேலை, குடும்பக் கடமை என்று மிகவும் கண்டிப்புடன் இருக்கும் கொரிய சமூக அமைப்பில், காதலுக்கு மரியாதை கொடுத்து விண்ணைத் தாண்டும் காதல் கதை ஹிட்டானதில் ஆச்சரியம் இல்லை. முரட்டுத்தனமாக இருக்கும் ஆண்களை, காதல் அழகிய மலரைப் போல மாற்றிவிடும் என்பது அந்தத் தொடரின் கான்செப்ட். அதனால், தொடரின் நாயகன் போல கொரிய இளைஞர்கள் மேக்கப் போட்டுக்கொள்வது, பெண்களுக்குப் பிடித்த பிங்க் நிறத்தில் ஆடை அணிவது, நளினமாகப் பழகுவது என்று ஸ்டைலாக மாறிவிட்டனர். இதில் நம் ஊர் பெண்களுக்கு மிகவும் பிடித்த அம்சம், எத்தனையோ பிரச்னை வந்தபோதும் ஹீரோ, ஹீரோயினைப் பிரியாமல் இருந்ததுதானாம்!</p>
<p class="content"><span style="color: #ff0000"><strong>ஹார்ட் ஸ்ட்ரிங்க்ஸ்:</strong></span> இசை தவிர வேறு எதுவும் தெரியாத/புரியாத ஒருவன், காதல் கீதம் வாசிக்கும் கதை. கொரியாவில் ஒளிபரப்பாகும் முன்னரே, சீனா முதல் வட அமெரிக்கா வரை எட்டு நாடுகளுக்கு இதன் ஒளிபரப்பு உரிமை விற்கப்பட்டது. ஓர் இசைக் கல்லூரியின் 100-ம் ஆண்டு விழாவுக்கான ஏற்பாடுகளே தொடரின் பின்புலம்.</p>
<p class="content">தொடரின் ஹைலைட், மென்மெலடி பாடல்கள். அரியர் சோகம், பிரேக்-அப் வருத்தங்களின்போது நம் பெண்களுக்கு ஆறுதல் சொல்லும் தேன்கிண்ணமாக ஒலிப்பது இந்தத் தொடரின் பாடல்களே!</p>
<p style="text-align: center"><img align="middle" width="500" height="336" alt="" src="http://cdnw.vikatan.com/av/2014/02/zmqmfj/images/p44.jpg"></p>
<p class="content"><span style="color: #ff0000"><strong>யு ஆர் பியூட்டிஃபுல்: </strong></span>ஒரு பெண்ணால், தன் காதலுக்காக/காதலனுக்காக எதையும் சாதிக்கவும், எந்தத் தியாக எல்லைக்கும் பயணிக்கவும் முடியும் என்பதே கதை. இதில் ஹீரோவின் இசைக் கனவை நனவாக்குவதற்காக, ஹீரோயின் தன் அண்ணனைப் போல ஆண் வேடம் அணிந்து ஹீரோவுக்கு உதவுகிறாள். தன் உதவியாளர் பெண் என்பதைக் கண்டுபிடிக்கும் ஹீரோ, நாளடைவில் அவள் மீது காதல் கொள்கிறார். நடுவில் அந்த இசைக் குழுவில் இருக்கும் இன்னும் இருவரும் ஹீரோயின் மீது காதல் கொள்கிறார்கள். மூவரின் பாச மழையையும் தாக்குப்பிடிக்க முடியாமல், தலைமறைவாகிறாள் ஹீரோயின். சில நாட்களுக்குப் பிறகு, சேர்ந்திருக்கும் மூன்று காதலர்களையும் தொலைபேசியில் தொடர்புகொள்ளும் ஹீரோயின், 'என் காதல் ஜெயிக்காது என்றாலும், நீங்கள் மூவரும் நல்லவர்கள். ஒவ்வொருவரும் என்னைக் காதலிக்கும் அளவினை ஒப்பிட முடியாது. ஒருவர் காதலை ஏற்றுக்கொண்டு மற்ற இருவரையும் நான் நோகடிக்க விரும்பவில்லை!’ என்று கண்ணீர் மல்கத் தேம்பித் தேம்பி அழும்போது, கல் மனசும் கரையும், இரும்பு நெஞ்சும் இளகும்! 'காதலுக்கு மரியாதை’யின் க்ளைமேக்ஸ், '7ஜி ரெயின்போ காலனி’யின் 'நினைத்து நினைத்துப் பார்த்தேன்...’ பாடல், 'விண்ணைத் தாண்டி வருவாயா’வில் பூங்காவில் வைத்து த்ரிஷாவிடம் சிம்பு பேசும் காட்சி... ஆகிய க்ளாஸிக் காதல் காட்சிகளுக்கு நிகரான உரையாடல் அது என்று சவால்விட்டுச் சிலாகிக்கிறார்கள் நம் டீன் டிக்கெட்டுகள்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">"பொசுக்குன்னு தொட்டுப்புட்டேன்!”</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="400" height="169" alt="" src="http://cdnw.vikatan.com/av/2014/02/zmqmfj/images/p67a.jpg"></p>
<p class="content"><span style="color: #ff0000"><strong>வ</strong></span>டிவேலு ரொம்பவும் தேறிவிட்டார். சென்னை விஸ்வநாதபுரத்தில் உள்ள வாடகை வீட்டில் சந்தித்தபோது, பூசினாற்போல் உடலில் கொஞ்சம் சதை போட்டிருந்தது. விரித்த ஜமுக்காளத்தின் மீது உட்கார்ந்திருந்தார். கறுப்பு நிறத்திலும் மினுமினுப்பு!</p>
<p class="content">''சோபா, சேர் வாங்கிப் போடக் கூடாதா?'' என்று கேட்டதற்கு ''நமக்கெதுக்குண்ணே அதெல்லாம்... இப்டியே இருந்திர வேண்டியதுதான்'' என்ற வடிவேலு, ''ரொம்பக் கஷ்டப்பட்ட குடும்பம்ணே எங்களது. இன்னிக்கு ஏதோ வசதி வாய்ப்போட இருக்கேன்னா, அது ஆண்டவன் தந்த வரம். 'வசதியைத் தந்த கடவுளே... தலைக்கனம், பந்தா, வாய்க்கொழுப்பு குடுத்திடாதய்யா’னு தெனமும் வேண்டிக்கிறேன்'' என்று அண்ணாந்து முகட்டைப் பார்த்துக் கையெடுத்துக் கும்பிட்டுவிட்டுத் தொடர்ந்தார்.</p>
<p class="content"><span style="color: #ff0000"><strong><u>காலை:</u></strong></span></p>
<p class="content">''அப்பா கூலி வேலை பார்த்தார். நான், தம்பிங்கள்லாம் அவரோடு வேலைக்குப் போவோம். பல நாட்கள் காலங்காத்தால 5 மணிக்கெல்லாம் வேலைக்குப் போயிடுவோம். கண்ணாடியை அறுத்து தினுசு தினுசா நகைப்பெட்டிங்க மாதிரி செஞ்சு கொடுக்கிற வேலை. எவ்வளவுக்கெவ்வளவு சுருக்கா வேலை செய்றமோ, அவ்வளவுக்கவ்வளவு வருமானம். அதனால் காலங்காத்தால கண்ணு முழிக்கிறதே வேலையிலதான். பழைய சோறும் வெங்காயமும்தான் காலை சாப்பாடு. தண்ணி ஊத்தின சோத்துக்குச் சில நாள் தொட்டுக்க 'கைக்கூட்டு’ உண்டு. ரெண்டு தக்காளி, ரெண்டு வெங்காயம், கொஞ்சம் உப்புப் போட்டு, எங்கம்மா கையால பிசைஞ்சே ஒரு கூட்டு வைப்பாங்க. அதுக்கு எதையும் அரைக்கிற வேலையுமில்லே... சமைக்க அடுப்பும் தேவையில்லே... அந்தக் கைக்கூட்டோட பழையதை ஒரு புடி புடிச்சா, சும்மா தேவாமிர்தமா இருக்கும்!</p>
<p class="content"><img align="right" width="300" height="405" alt="" src="http://cdnw.vikatan.com/av/2014/02/zmqmfj/images/p67.jpg">இப்பவும் அந்தப் பழக்கத்தை நான் மறந்திரல... காலையிலே பழையசோறும் தயிரையும்தான் விரும்பிச் சாப்பிடுறேன். தயிர் இப்போ கூடச் சேர்ந்திருக்கு... அவ்வளவுதான். அவுட்டோருக்கு வெளியூர் போனா, எங்கேயாவது வீட்டு வாசல்ல இட்லி அவிக்கிறாங்களானு பாத்து வாங்கிட்டு வரச் சொல்லுவேன். என்னை ஆளாக்கிவிட்ட ராஜ்கிரண் சார் கூட இருக்கறப்போ, கம்மங்களியும் கருவாட்டுக் குழம்பும்தான் காலை டிபன். 'டேய் வடிவேலு... கருவாடு, வெங்காயம், தக்காளி, மிளகாய் போட்டுக் குழம்பு வெச்சு, கருவாட்டைத் தூக்கித் தூரப்போட்டுட்டு அந்தக் குழம்பை உள்ளங்கையில் ஊத்தி உறிஞ்சிக் குடிக்கணும்டா’னு சொல்வார். அதுமாதிரி நானும் சாப்பிடுவேன். அந்த ருசியே தனிதான்!</p>
<p class="content">'தேவர் மகன்’ படத்துக்கு அவுட்டோர் ஷூட்டிங் போயிருந்தப்பதான், முதன்முதலா நடிகர்திலகம் சிவாஜி சாரை நேரில் பார்த்தேன். காலை ஏழு மணி கால்ஷீட்... அவரைப் பார்க்கணும்கிறதுக்காக முன்னாடியே ஓடினேன். கால் மேல் கால் போட்டுக் கம்பீரமா மகாராஜாவாட்டம் சிவாஜி சார் உட்கார்ந்திருந்தார். எனக்கு அவரைத் தொட்டுப் பார்க்கணும்னு ஆசை. மெள்ளமாப் பக்கத்துல போய் பொசுக்குனு அவர் கையைத் தொட்டுப்புட்டேன். 'ஏம்ல, நீ இந்த ஊர்க்காரனா?’னு சிரிச்சுக்கிட்டே கேட்டார். 'ஐயா, இந்தப் படத்துல நடிக்கிறவன் நான். எம் பேரு வடிவேலு. என் ஊரு மருத. ஆசைப்பட்டுத் தொட்டுப்புட்டேன்... கோவிச்சுக்கிடாதீங்க’னு பயத்தோட சொன்னேன். 'அப்படியா... வெரிகுட். நல்லா நடிக்கணும். நல்ல பிள்ளைனு பேரெடுக்கணும்’னு சிவாஜி சார் சொன்னாங்க.</p>
<p class="content">கஷ்டப்பட்ட காலத்திலேயே எனக்குக் கல்யாணம் ஆயிடுச்சு. கஷ்டத்தைப் பங்கு போட்டுக்கிறதுக்கு இன்னொரு ஜீவன்னு சொல்லலாம். என் பொண்டாட்டி ரொம்ப நல்லவ. என் சினிமா ஆசைக்குக் குறுக்கே நிக்கல. நான் நடிச்சு சம்பாதிச்சு சாலிக்கிராமத்தில் ஒரு வீடு வாங்கியிருக்கேன். ஆறு மாசத்துக்கு முன்னாடிதான் குடும்பத்தை இங்கே அழைச்சிட்டு வந்தேன். காலையில வந்து இறங்கினதும் வீட்டை அண்ணாந்து பார்த்த என் மனைவி முகத்திலே பிரமிப்பு. உள்ளே வந்ததும் சுத்துமுத்தும் பார்த்து அசந்துட்டா. 'அம்மாடியோவ்... எம்மாம் பெரிய வீடு!’னு அவ ஆச்சரியப்பட்டப்போ, எனக்கு சந்தோஷமா இருந்துச்சு. எங்கம்மாவையும் இந்த வீட்டுக்குக் கூட்டிட்டு வந்துடணும்னுதான் ஆசை. ஆனா, அவங்கதான் வர மாட்டேங்கிறாங்க. 'வேணாம்யா... அங்கே வந்தா ஜெயிலு மாதிரி வீட்டைவிட்டு வெளியே போகவே முடியாது. இங்கே பழகின ஜனங்க... எப்பவும் போல நான் இங்கேயே இருந்திடறேன்’னு சொல்லிட்டாங்க!'' - வடிவேலுவின் வார்த்தைகளில் வருத்தம் ஈரம் கட்டியிருந்தது.</p>
<p class="content"><span style="color: #ff0000"><strong><u>மதியம்:</u></strong></span></p>
<p class="content">''என் வாழ்க்கையில் மறக்க முடியாத நேரம் மதியம்தான்!'' - வடிவேலுவின் முகத்தில் சந்தோஷ மேகங்கள்...</p>
<p class="content">''சினிமாவுல எப்படியும் நடிச்சிடணும்கிற ஆசையில பித்துப்பிடிச்ச மாதிரி அலைஞ்சேன். அடிக்கடி சென்னைக்கு வந்து சான்ஸ் கேட்டு, கம்பெனி கம்பெனியா ஏறி இறங்கியிருக்கேன். நாயைத் தொரத்தற மாதிரி விரட்டி அடிச்சிருக்காங்க.</p>
<p class="content">ஒருநாள் மதிய நேரம்... நல்ல பசி... ஏவி.எம். ஸ்டூடியோவுக்குப் போனேன். வாசல்ல ஒரு ஆள் நிக்கிற மாதிரி கூண்டு ஒண்ணு இருக்கு. அதில் இருந்த வாட்ச்மேன் உள்ளே போகவிடாமத் தடுத்தார். 'எங்கே வந்தே?’னு கேட்டார். 'நம்ம ஊர் மருதங்க... சினிமாவுல நடிக்க சான்ஸ் கேக்கலாம்னு வந்தேங்க’னு சொன்னேன்.</p>
<p class="content">'ம்... நானும் பெரியகுளத்துக்காரன்தான்’னு அவர் சொன்னார். அட நம்ம ஆளுன்னு சந்தோஷமா இருந்தது. நடிக்கத் தெரியுமானு கேட்டவர், 'நடிச்சுக் காட்டு... பார்ப்போம்’னார். அது போதாதா... அவர் கையைப் பிடிச்சு வெளியே இழுத்து விட்டுட்டு கூண்டுக்குள் போய் நின்னு கையக் காலை உதறி நடிச்சுக் காட்டினேன். விழுந்து விழுந்து சிரிச்சார். 'நல்லா நடிக்கிறியே... பொழச்சுக்குவே, போ’னு ஸ்டூடியோவுக்குள்ளே அனுப்பிவெச்சார். சென்னையில நான் முதன்முதலா நடிச்சதே ஏவி.எம்-மில்தான்னு நெனைக்கிறப்போ ஆனந்தமா இருக்கு.</p>
<p class="content"><span style="color: #ff0000"><strong>ம</strong></span>துரைக்கு வந்திருந்த ராஜ்கிரண் சாரை நான் முதன்முதலா சந்திச்சதும் ஒரு மதிய நேரத்தில்தான். சினிமாவுக்கு வர்றதுக்கு முந்தி மத்தியானச் சாப்பாடெல்லாம் என் வாழ்க்கைல நெனைச்சுப் பார்க்க முடியாது. அப்படியே சில நாள் கெடைச்சாலும், அதை நாலு நாலரை மணிக்கு மேலதான் சாப்பிட முடியும். இப்போ மத்தியானம் பிரேக்குனு சொல்ற சத்தம் இனிமையா இருக்கு. பகல் நேரத்தில் படுக்கிற பழக்கம் எனக்குக் கிடையாது. நேரம் கிடைக்குதேனு தூங்கிட்டா, உடம்புக்கு ஏதாவது ஆயிடும். ஷூட்டிங் இல்லேன்னாலும் பகல்ல நண்பர்களோட டிஸ்கஸ் பண்ணுவேன்'' என்றார்.</p>
<p style="text-align: center"><img align="middle" width="500" height="343" alt="" src="http://cdnw.vikatan.com/av/2014/02/zmqmfj/images/p67b.jpg"></p>
<p class="content"><span style="color: #0000ff"><strong><u>மாலை:</u></strong></span></p>
<p class="content">''பெரிசா நான் படிச்சுக் கிழிச்சிடலே... வெறும் அனுபவப் பாடம்தான். குழந்தைத் தொழிலாளிங்கிறாங்களே... அதுமாதிரிதான் என் கடந்த கால வாழ்க்கை. நான் இப்படி அதிகம் படிக்காததால, இப்போ மாலையிலே நேரம் கிடைச்சா என் புள்ளைங்க பாடம் படிக்கிறத உட்கார்ந்து ரசிச்சுக் கேப்பேன். நடிகன் ஆனதுக்கப்புறம் தியேட்டருக்கு சினிமா பார்க்கப் போறது. பார்க், பீச்னு எதுவும் கிடையாது. ப்ரிவியூ ஷோ போட்டாங்கன்னா மட்டும் போய்ப் பார்ப்பேன். நேரத்தை வேஸ்ட் பண்ணலாமுங்களா? அதோட அருமை எனக்கு நல்லாத் தெரியுமே.''</p>
<p class="content"><span style="color: #0000ff"><strong><u>இரவு:</u></strong></span></p>
<p class="content">''மதுரையில் முனிச்சாலையிலதான் நான் பொறந்து வளர்ந்ததெல்லாம். அப்புறமா தியாகராஜா காலேஜுக்கு அப்பால வண்டியூர்ல குடியேறினோம். முனிச்சாலையில ஒப்புலா படித்துறைனு வைகை ஆத்தங்கரையில் ஒரு இடம். எனக்கு இந்தப் படித்துறைதான், போதிமரம் மாதிரி. தினமும் இங்கே ஏதாவது ஒரு கட்சிப் பொதுக்கூட்டம் நடக்கும். இல்லேன்னா கதாகாலட்சேபம். இதைக் கேட்டுக் கேட்டுப் பல வகையான ரசனை எனக்குக் கிடைச்சது. ராத்திரி நேரம் உழைச்சுக் களைச்சு வந்ததுக்கப்புறம் தூங்கப் போக மாட்டேன். விடிய விடிய நண்பர்களோடு அரட்டைக் கச்சேரிதான். பிளாட்பாரத்தில் கும்பலா உட்கார்ந்துக்குவோம். மதுரைதான் 24 மணி நேரமும் விழிச்சிருக்கிற நகரமாச்சே. எப்பவும் ஆள் நடமாட்டம் இருக்கும். போறவங்க, வர்றவங்க மாதிரியே நான் நடந்து பேசி, நடிச்சுக் காட்டுவேன்.</p>
<p class="content">ஒரே எடக்கு, கேலிதான். எனக்கு நகைச்சுவை பொறந்ததே இங்கதான்னு சொல்லலாம். அந்த வறுமையில இந்த மாதிரி எனக்கொரு வடிகால் கிடைக்காம இருந்திருந்தா, ஒருவேளை நான் தற்கொலை பண்ணியிருப்பேனோ என்னவோ...''</p>
<p class="content">- வடிவேலுவின் கண்கள் பனித்தன.</p>
<p class="content"><img align="left" width="120" height="122" alt="" src="http://cdnw.vikatan.com/av/2014/02/zmqmfj/images/p67c.jpg">''சினிமா சான்ஸ் தேடி நான் மெட்ராஸுக்குப் படையெடுத்தது ரொம்ப தமாஷ்ணே'' என்றபடி தொடர்ந்தார் வடிவேலு. ''வேலை செஞ்சு சம்பாதிச்சதுல வாயைக்கட்டி, வயித்தைக்கட்டி கொஞ்சங் கொஞ்சமா மிச்சப்படுத்தி மாசத்துக்கு ஒருவாட்டி மெட்ராஸுக்கு லாரியில புறப்பட்டுடுவேன். லாரி மேல தார்ப்பாய்லதான் படுக்கை.. அதுல கட்டியிருக்கிற கயித்துல கையைக் கோத்துக்கிட்டுக் கனவுகளோட தூங்கிடுவேன். எல்லாம் நடிக்கிற மாதிரி கனவுகள்தான். மெட்ராஸில் ஒவ்வொரு வாட்டியும் ஒவ்வொரு ஏரியாவில் ஏதாவது வீட்டு வாசல்ல படுத்துத் தூங்கிடுவேன். எதுக்கும் யார் கையையும் எதிர்பார்க்க மாட்டேன்.</p>
<p class="content">அந்தத் தீபாவளிக்கு 'தேவர் மகன்’ ரிலீஸ். அதுக்கு முதல் நாள் இரவில் ப்ரீவியூ ஷோ போட்டாங்க. சிவாஜி சார் வீட்டில் எல்லோரும் ஒண்ணாச் சேர்ந்தோம். அங்கே இருந்து தியேட்டருக்கு ஏ.சி. பஸ்ஸில் அழைச்சிட்டுப் போனாங்க. சிவாஜி சார் வீட்டில் டின்னர். என்னைக் காட்டி கமல் சார்கிட்ட சிவாஜி சார், 'தஸ்புஸ்’னு இங்கிலீஷ்ல என்னவோ சொன்னார். நமக்கு அதெல்லாம் புரியாதுங்களே. என்னை சிவாஜி சார் ரொம்பப் பாராட்டினதா அப்புறமா கமல் சார் சொன்னார்.</p>
<p class="content">படம் முடிஞ்சு வர்றப்போ, சிவாஜி சார் என்னைப் பக்கத்தில் கூப்பிட்டார். என்ன சொல்லுவாரோனு பயந்துக்கிட்டுப் போய் நின்னேன். தோளில் தட்டிக்கொடுத்து, 'வெல்டன் வடிவேலு. நல்லா நடிச்சிருக்கே. உனக்குக் குரல் பெரிய ப்ளஸ் பாயின்ட். உனக்குக் குணச்சித்திர நடிப்பெல்லாம் நல்லா வரும். 'தேவர் மகன்’ல ஆஸ்பத்திரி சீன்ல என்னையே உலுக்கிட்டியேடா’னு சொல்லி சிவாஜி சார் ஆசீர்வதிச்சார். அவர் குரல், அந்த ஆசீர்வாதம், அந்தக் காட்சி... ஜென்மஜென்மத்துக்கும் என்னால மறக்க முடியாது!''</p>
<p style="text-align: right"><span style="color: #ff0000"><strong>- புல்லட் அங்கிள்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பொக்கிஷம் - அன்று...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="1693" alt="" src="http://cdnw.vikatan.com/av/2014/02/zmqmfj/images/p72.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பொக்கிஷம் - ஜோக்ஸ்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="852" alt="" src="http://cdnw.vikatan.com/av/2014/02/zmqmfj/images/p71.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">டி ஃபார் மோடி... எல் ஃபார் லவ்!</div>
<div class="subtitle1">ம.கா.செந்தில்குமார் </div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>''அ</strong></span>ட... கருத்து எதுவும் கேட்காம கலாட்டா கேள்விகள்தானே... இப்பவே ஆரம்பிங்க!'' -உற்சாகமாக <span style="color: #ff0000"><strong>சுப.உதயகுமாரன்</strong></span>.</p>
<p class="content">''ரெண்டு வாரமாத் தாக்கல் சொல்லிட்டேன். இனிமே முடியாதுல்ல... யெஸ் யுவர் ஹானர்!'' -ஆர்வத்துடன் <span style="color: #ff0000">கோபிநாத்</span>.</p>
<p class="content">''அஞ்சு கேள்விக்கும் பதில் தெரியலைன்னா, தப்பில்லைதானே!'' -கொஞ்சலாக <strong><span style="color: #ff0000">தன்ஷிகா</span></strong>.</p>
<p class="content">''என் சிலபஸ்க்குள்ள இருந்தா சிக்ஸர் அடிக்கலாம். இல்லைன்னா மிக்ஸர்தான்!'' -செம உஷாராக 'மக்கள் தொலைக்காட்சி’ தொகுப்பாளினி <span style="color: #ff0000">சித்ரா</span>.</p>
<p class="content">''மோடியின் சென்னை வருகை தொடர்பான வேலைகள்ல இருக்கேன். நடுவுல இது நிச்சயம் சின்ன ரிலாக்ஸ்!'' -ஜாலி மூடில் பி.ஜே.பி-யின் தேசியச் செயலாளர் <strong><span style="color: #ff0000">தமிழிசை சௌந்தரராஜன்</span></strong>.</p>
<p class="content"><span style="color: #0000ff"><strong>நாடு எங்கும் காங்கிரஸ் கட்சி அலுவலகங்களுக்கு அருகில், பா.ஜ.க-வினர் டீக்கடை போட்டு போராட்டம் நடத்துகிறார்கள். அந்த டீக்கடைகளுக்கு அவர்கள் வைத்துள்ள பெயர் என்ன?</strong></span></p>
<p class="content"><span style="color: #ff00ff"><strong>பதில்: நமோ டீக்கடை!</strong></span></p>
<p class="content"><span style="color: #ff0000"><strong>சுப.உதயகுமாரன்</strong></span>: ''டேலென்ட், டெக்னாலஜி, டிரேடு, டூரிஸம்னு அடுக்கி ஏதோ 'ஃபைவ் டி’ இருந்தா நாடு முன்னேறிடும்னு மோடி பேசினதா நினைவு. அதை வெச்சு 'ஃபைவ் டி டீ’னு கடைக்குப் பேர் வெச்சிருப்பாங்களோ?'' (சரியான பதிலைக் கேட்டதும்) ''அட, பேர் நல்லா இருக்கே!'' எனச் சிரிக்கிறார்.</p>
<p class="content"><span style="color: #ff0000">கோபிநாத்</span>: சட்டென வருகிறது பதில், ''நமோ டீ ஷாப்!''</p>
<p class="content"><span style="color: #ff0000"><strong>தன்ஷிகா</strong></span>: சில நிமிடங்கள் யோசிக்கிறார். ''வேணாங்க... நான் ஏதாவது தப்பாச் சொல்லி, அப்புறம் போராட்டம், கேஸ்னு ஏதாவது கிளம்பிடப்போகுது!''</p>
<p style="text-align: center"> <img align="middle" width="600" height="440" alt="" src="http://cdnw.vikatan.com/av/2014/02/zmqmfj/images/p35.jpg"></p>
<p class="content"><span style="color: #ff0000">சித்ரா</span>: ''ஒவ்வொரு கடைக்கும் ஒவ்வொரு பேர் வெச்சிருப்பாங்க... அதெல்லாம் எனக்கு எப்படிங்க தெரியும்?!''</p>
<p class="content"><span style="color: #ff0000"><strong>தமிழிசை சௌந்தரராஜன்</strong></span>: ''மோடி டீ ஸ்டால்னுதான் வெக்கச் சொன்னோம். ஆனா, சில தீவிரத் தொண்டர்கள் மோடியை அவ தூறாப் பேசின மணிசங்கர் அய்யருக்கு அந்தக் கடையில் வேலை போட்டுக் கொடுத்து, 'மணிசங்கர் அய்யர் டீக்கடை’னும் கூப்பிடுறாங்க!''</p>
<p class="content"><span style="color: #0000ff"><strong>திருமணம் நிச்சயிக்கப்பட்டு இருக்கும் நஸ்ரியாவும் ஃபஹத் ஃபாசிலும் தற்போது சேர்ந்து நடித்துக் கொண்டிருக்கும் படத்தின் பெயர் என்ன?</strong></span></p>
<p class="content"><span style="color: #ff00ff"><strong>பதில்: எல் ஃபார் லவ்!</strong></span></p>
<p class="content"><span style="color: #ff0000"><strong>சுப.உதயகுமாரன்</strong></span>: கேள்வியைக் கேட்டதும் வெடித்துச் சிரிக்கிறார். ''அய்யய்யோ... அந்த ரெண்டு பேரும் யார்னே எனக்குத் தெரியாதே... பேர்களைக்கூட கேள்விப்பட்டது இல்லை. என் பையன்கிட்ட கேட்டா, சரியா சொல்லிடுவான்!''</p>
<p class="content"><span style="color: #ff0000">கோபிநாத்</span>: ''நஸ்ரியா தெரியும்... ஃபஹத் ஃபாசில்  தெரியும்... அவங்க கல்யாண நியூஸும் தெரியும். ஆனா, ரெண்டு பேரும் சேர்ந்து நடிக்கிற படமா? அது தெரியலையே... படம் பேரைச் சொல்லுங்க... தெரிஞ்சுக்குவோம்!'' எனப் பதிலைக் கேட்டுத் தெரிந்துகொள்கிறார்.</p>
<p class="content"><span style="color: #ff0000"><strong>தன்ஷிகா</strong></span>: ''ம்ம்ம்... 'எல் ஃபார் லவ்.’ இதை ஒரு வெப்சைட்ல படிச்சப்போ, 'என்னது இது... 'ஏ ஃபார் ஆப்பிள்’, 'பி ஃபார் பால்’னு எல்.கே.ஜி. ரைம்ஸ் மாதிரி பேர் வெப்பாங்க போல’னு  நினைச்சேன். அதனால் பதிலை ஈஸியா கேட்ச் பண்ணிட்டேன். வெரிகுட் தன்ஷிகா!''</p>
<p class="content"><span style="color: #ff0000">சித்ரா</span>: ''ஐயோ! என் மார்க் கம்மி ஆகிட்டே இருக்கே. ஆங்... 'திருமணம் எனும் நிக்காஹ்’..! கரெக்ட்டா?'' ('திருமணம் எனும் நிக்காஹ்’ ஜெய்-நஸ்ரியா நடிக்கும் படம் என்று சொன்னதும்) ''இதுவும் போச்சா... நெக்ஸ்ட்டு!''</p>
<p class="content"><span style="color: #ff0000"><strong>தமிழிசை சௌந்தரராஜன்</strong></span>: ''சினிமாக் கேள்வியா? சினிமா சம்பந்தமா நீங்க என்ன கேட்டாலும், என் மார்க் ஜீரோதான்!''</p>
<p style="text-align: center"><img align="middle" width="600" height="546" alt="" src="http://cdnw.vikatan.com/av/2014/02/zmqmfj/images/p35a.jpg"></p>
<p class="content"><span style="color: #0000ff"><strong>பாட்டாளி மக்கள் கட்சியின் இப்போதைய சின்னம் மாம்பழம். இதற்கு முன் இருந்த சின்னம்?</strong></span></p>
<p class="content"><span style="color: #ff00ff"><strong>பதில்: யானை!</strong></span></p>
<p class="content"><span style="color: #ff0000"><strong>சுப.உதயகுமாரன்</strong></span>: ''இதுக்கு முன்னாடி என்ன சின்னம்? ம்ம்ம்... ரெட்டைப் புறாவா? இல்லையே... அது எம்.ஜி.ஆர். இறந்ததும் அ.தி.மு.க. பிரிஞ்சப்ப உருவான ஜானகி அணியோட சின்னம்ல. தெரியலைங்க!''</p>
<p class="content"><span style="color: #ff0000">கோபிநாத்</span>: ''யானை. பா.ம.க. யானையை எங்க ஊர் சுவர்கள்ல பலமுறை பார்த்திருக்கேன். இப்படி பொலிட்டிக்கலா கேட்டா, பொளேர் பொளேர்னு சாத்திடலாம்!''</p>
<p class="content"><span style="color: #ff0000"><strong>தன்ஷிகா</strong></span>: (பா.ம.க. எந்தக் கட்சி, அதன் தலைவர் யார் என்ற தகவல்களைக் கேட்டுத் தெரிந்துகொண்டவர்...) ''விஷப் பரீட்சைக் கேள்விகள் வேணாம் சார்..!'' என்றார்.</p>
<p class="content"><span style="color: #ff0000">சித்ரா</span>: ''ஹைய்யா... வாஷ் அவுட்னு நினைச்சுப் பயந்துட்டே இருந்த சமயத்துல ஆன்ஸர் தெரிஞ்ச ஒரு கேள்வியைக் கேட்டுட்டீங்க... யானை! மக்கள் டி.வி-ல இருந்துட்டு இதுகூடத் தெரியலைனா, யானையே தூக்கிப் போட்டு மிதிச்சிருமே!''</p>
<p class="content"><span style="color: #ff0000"><strong>தமிழிசை சௌந்தரராஜன்</strong></span>: ''வன்னியர் சங்கத்தோட சின்னம். அது, தீப்பந்தத்துடன் கூடிய கலசம். வன்னியர் சங்கக் கொடிகளில் பார்த்திருக்கேன்!''</p>
<p class="content"><span style="color: #0000ff"><strong><img align="right" width="300" height="225" alt="" src="http://cdnw.vikatan.com/av/2014/02/zmqmfj/images/p35b.jpg">ஃபேஸ்புக், ட்விட்டர் போன்ற சமூக வலைதளங்களில் பிரபலமாக இருக்கும் சில தமிழர்களின் பெயர்களைச் சொல்லுங்கள்?</strong></span></p>
<p class="content"><span style="color: #ff0000"><strong>சுப.உதயகுமாரன்</strong></span>: ''நகைச்சுவையா, விஷயமா எழுதுற விவாதிக்கிற நிறைய நண்பர்களோட பெயர்களைப் பார்க்கிறேன். ஆழியாழி, குணசீலன் வேலன்... அப்புறம் ரஷ்யப் பெயர் உள்ள ஒருத்தர். அவர் பேர் சட்டுனு ஞாபகம் வரலை. இப்படி இன்னும் நிறையப் பேர் இருக்காங்களே!''</p>
<p class="content"><span style="color: #ff0000">கோபிநாத்</span>: ''சும்மா அங்கே என்ன நடக்குதுனு தெரிஞ்சுக்க, அப்பப்ப ஒரு ரவுண்டு அடிப்பேன். அப்படிப் போகும்போது தோட்டா, அராத்து, வாசன்ஜினு பலரோட ட்வீட்ஸ், ஸ்டேட்டஸ் படிப்பேன். அது ஒரு சமுத்திரம்... சொல்லி மாளாது!''</p>
<p class="content"><span style="color: #ff0000"><strong>தன்ஷிகா</strong></span>: ''வெங்கட் பிரபு சார், எஸ்.டி.ஆர்-ங்கிற ஐ.டி-ல சிம்பு, சிவகார்த்திகேயன், கௌதம் கார்த்திக்... இப்படி சினிமா பிரபலங்களின் அப்டேட்ஸ் பார்ப்பேன்!''</p>
<p class="content"><span style="color: #ff0000">சித்ரா</span>: ''பா.விஜய், சிநேகன்னு சில கவிஞர்களைச் சொல்லலாம். யாழ் அகிலன்னு ஒருத்தர் நிறைய நல்ல விஷயங்கள் எழுதுவார்!''</p>
<p class="content"><span style="color: #ff0000"><strong>தமிழிசை சௌந்தரராஜன்</strong></span>: ''கலைஞர், ஸ்டாலின் எனப் பல அரசியல் பிரமுகர்கள் இருக்கிறாங்கனு தெரியும்!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வலை பாயுதே!</div>
<div class="subtitle1">சைபர் ஸ்பைடர்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="643" alt="" src="http://cdnw.vikatan.com/av/2014/02/zmqmfj/images/p94.jpg"></p>
<p style="text-align: center"><img align="middle" width="600" height="819" alt="" src="http://cdnw.vikatan.com/av/2014/02/zmqmfj/images/p95.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செய்திகள்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="455" alt="" src="http://cdnw.vikatan.com/av/2014/02/zmqmfj/images/p6a.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ விகடன் - இன்று... ஒன்று... நன்று!</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="814" alt="" src="http://cdnw.vikatan.com/av/2014/02/zmqmfj/images/p14.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="425" height="1048" alt="" src="http://cdnw.vikatan.com/av/2014/02/zmqmfj/images/p4.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஒரு செடி... அஞ்சு ஃப்ளவர்!</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><a target="_blank" href="http://www.vikatan.com/av/2014/02/zmqmfj/images/p96.jpg"><img align="middle" width="300" height="445" alt="" src="http://cdnw.vikatan.com/av/2014/02/zmqmfj/images/p96sma.jpg"></a> <a target="_blank" href="http://www.vikatan.com/av/2014/02/zmqmfj/images/p97.jpg"><img align="middle" width="300" height="444" alt="" src="http://cdnw.vikatan.com/av/2014/02/zmqmfj/images/p97sma.jpg"></a></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோக்ஸ் - 1</div>
<div class="subtitle1">ஓவியங்கள்: சுரேஷ்</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="812" alt="" src="http://cdnw.vikatan.com/av/2014/02/zmqmfj/images/p19.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோக்ஸ் - 2</div>
<div class="subtitle1">ஓவியங்கள்: கண்ணா, சுரேஷ்</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="600" height="771" src="http://cdnw.vikatan.com/av/2014/02/zmqmfj/images/p34.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோக்ஸ் - 3</div>
<div class="subtitle1">ஓவியங்கள்: கண்ணா</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="600" height="781" src="http://cdnw.vikatan.com/av/2014/02/zmqmfj/images/p93.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோக்ஸ் - 4</div>
<div class="subtitle1">ஓவியங்கள்: கண்ணா</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="777" alt="" src="http://cdnw.vikatan.com/av/2014/02/zmqmfj/images/p49.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நடுநிசி நட்சத்திரங்கள் - சிறுகதை </div>
<div class="subtitle1">ஆனந்த் ராகவ், ஓவியங்கள்: அனில் கே.எஸ்.</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>மே</strong></span>கங்களின் குறுக்கீடு இல்லா வானத்தில், வைரத் துகள்களாக இறைந்துகிடந்தன நட்சத்திரங்கள். படுத்து உறங்கும் வசதிகொண்ட, சொகுசான அந்தக் குளிர் பேருந்தின் படுக்கையில் இருந்து இயற்கையின் அந்த கேன்வாஸை நகர்ந்துகொண்டே ரசிப்பது... பரவச அனுபவம். மூன்று நாட்கள் வேலைக்குப் பிறகு உடல் சோர்வாக இருந்தாலும், நட்சத்திரச் சிதறல் வானத்தை வேடிக்கை பார்த்துக்கொண்டு வரும் ஆர்வத்தில் தூக்கம்கூடப் பிடிக்கவில்லை.</p>
<p class="content">கேமராவும் கையுமாக நாட்டின் மூலை முடுக்குகளுக்கெல்லாம் சுற்றும் எனக்கு, நட்சத்திரங்கள் மட்டும் இல்லாவிட்டால் பயணங்கள் சலிப்புற்றுவிடும். வனவிலங்குக் காப்பகங்களிலும், அடர்ந்த காடுகளிலும் தங்கி விலங்குகளைப் புகைப்படம் எடுக்கும் இரவுகளில், அந்த நட்சத்திரங்கள்தான் வழித்துணையாக, ஆதரவாக என்னைத் தொடரும்.  அந்தச் சமயங்களில் இனம்புரியாத ஓர் அமைதியும், உற்சாகமும், தெளிவும், என்னை ஆட்கொள்வதை உணர்ந்திருக்கிறேன்.</p>
<p class="content">திடீரென்று ஹாரன் உரத்து ஒலித்து, சடுதியில் வேகம் குறைந்து பெரிய குலுக்கலுடன் பேருந்து தார் சாலையில் இருந்து விலகி கரடுமுரடான மண் பாதையில் பயணித்தது. சாலையோரம் இருந்த புளியமரங்களின் கிளைகள் பேருந்தில் உரசி சரசரவென சத்தம் எழுப்பின. பேருந்து முழுக்க, அச்சமூட்டும் சின்ன அதிர்வுகள் எழுந்தன. நட்சத்திரங்களில் இருந்து கவனம் சிதறி, படுக்கையை நான் இறுக்கப் பிடித்துக்கொள்கிறேன்.</p>
<p class="content">வேளாங்கன்னியில் பேருந்து கிளம்பியதில் இருந்து அவசர பிரேக்கும் ஹாரனும், வேகத்தில் ஒரு பக்கம் இழுத்துக்கொண்டு போவதுமாக ஏகப்பட்ட இடையூறுகள். நட்சத்திரங்களுடன் மானசீகமாக நிகழும் என் உறவாடல்களைச் சிதைத்துக்கொண்டிருக்கும் முகம் தெரியாத அந்த ஓட்டுநர் மீது எனக்குக் கோபம் வந்தது. 'ராத்திரி முழுக்கக் கண் விழித்து வண்டி ஓட்டவேண்டும் என்பதால் தண்ணி அடித்திருப்பான்!’ என்று தோன்றியது.  </p>
<p class="content">தொடர்ந்தும் நட்சத்திரங்களோடு மனம் ஒன்ற முடியாமல் தடுத்தது பேருந்தின் தடுமாறிய ஓட்டம். கொஞ்சம் கொஞ்சமாக இருட்டு விலகி வெளிச்சச் சிதறல் வானத்தை நிறைத்துக்கொண்டு வந்தது. நெருங்கி வந்த ஊரின் கட்டடங்களும் வெளிச்சமும் மெள்ள மெள்ள அதிகரித்து வானம் முற்றிலுமாக மறைந்துபோனது. பேருந்து ஏதேனும் நகரத்தை அடைந்திருக்க வேண்டும்.  </p>
<p style="text-align: center"><img align="middle" width="600" height="457" alt="" src="http://cdnw.vikatan.com/av/2014/02/zmqmfj/images/p74.jpg"></p>
<p class="content">வண்டி நின்றது. பயணிகளுக்கும் ஓட்டுநருக்கும் இடையே இருந்த கதவு திறக்கப்பட்டு ஓட்டுநர், ''தஞ்சாவூர் சார்... வண்டி அரை மணி நேரம் நிக்கும். சாப்பிடுறவங்க சாப்பிட்டுட்டு வந்திருங்க. இதுக்கு அப்புறம் வண்டி வேற எங்கேயும் நிக்காது'' என்று கறாராகச் சொல்லிவிட்டு படீரென்று கதவை அடித்துச் சாத்தினார்.</p>
<p class="content">நான் படுக்கையைவிட்டு இறங்கியபோது, நடைபாதையில் இருந்த பெரிய அட்டைப் பெட்டி இடறியது. எதிர் இருக்கை பயணியைப் பார்த்தேன்.</p>
<p class="content">''லக்கேஜ் பாக்ஸ்ல வைக்கலாம்னுதான் டிரைவர்கிட்ட சொன்னேன். அதுக்கெல்லாம் நேரமில்லைனு சொல்லி இங்கேயே வெச்சுக்கச் சொல்லிட்டார்!'' என்றார் பரிதாபமாக. அலுக்கல் குலுக்கல் பயணம், டிரைவர் மீது அவருக்கு இன்னும் மிரட்சியை உண்டாக்கி இருக்க வேண்டும். 'இது என்ன அழிச்சாட்டியம்..? 1,000 ரூபாய் கொடுத்து டிக்கெட் வாங்கி, லக்கேஜ்களுக்கு இடையில் நடக்க வேண்டுமா?’ என்று எனக்குச் சுறுசுறுவென கோபம் ஏறியது.</p>
<p class="content">நான் ஓட்டுநர் இருக்கையை எட்டுவதற்குள் ஓட்டுநர் இறங்கி, வண்டி நின்றிருந்த இடத்துக்கு எதிரில் இருந்த மிலிட்டரி ஹோட்டலுக்குள் சென்றார். 'பேருந்தை இங்கே நிறுத்தினால், அவருக்கு சாப்பாடு இலவசமாகக் கிடைக்கும்’ என்று நினைத்துக்கொண்டேன். கூர்க்காவை விசாரித்து, அருகில் இருந்த சைவ உணவகத்தைத் தேடிச் சென்றேன்.</p>
<p class="content">சாப்பிட்டுவிட்டு திரும்பி வந்து சிகரெட் பற்றவைத்துக்கொண்டு நிமிர்ந்து பார்த்தால், எதிரில் சிறிது தொலைவில் பீடி உறிஞ்சிக் கொண்டிருந்தார் பேருந்தின் ஓட்டுநர். வெள்ளைச் சட்டை, வெள்ளை பேன்ட், அளவான கிராப், சவரம் செய்த மெல்லிய மீசை வைத்த முகம், சிகப்பு ஏறாத கண்கள், கழுத்தைச் சுற்றிய கறுப்புக் கயிற்றின் முடிவில் தொங்கியது எந்தக் கடவுள் என்று வீதி விளக்கில் தெரியவில்லை. 'பார்க்க சாதுவாக இருந்தாலும் ஏன் இவ்வளவு முரட்டுத்தனமாகப் பேருந்து ஓட்டுகிறார் மனிதர்?’ என்று தோன்றியது. அவரிடம் பேச்சுக் கொடுத்து, மது ஆதிக்கத்தில் இருக்கிறாரா என்று தெரிந்துகொள்ள விரும்பி அவரை நோக்கி நடந்தேன். அப்போதுதான் அது நிகழ்ந்தது.  </p>
<p class="content">பிரதான சாலையின் ஓரம் இருந்த உணவகத்தின் வாசலில் இருந்து சாலையை நோக்கி ஓடும் சிறுவன் கவனத்தை ஈர்த்தான். சாலையில் எதிர்ப்புறம் பேய் வேகத்தில் விரைந்து வந்துகொண்டிருந்தது ஒரு கார். தூக்கக் கலக்கத்தாலோ, காரின் குறைவான வெளிச்சப் புள்ளி காரணமாகவோ 100 அடி தூரத்துக்கு அப்பால் இருந்த சிறுவனை கார் ஓட்டுநர் கவனிக்கவில்லை போலும். சொற்ப நொடியில் அவனை, கார் மோதிவிடும் நிலைமை. இதைப் பார்த்ததும் என்னையறியாமல் அதிர்ச்சியில், 'ஐயையோ கடவுளே...’ என்று உரக்கக் கத்திவிட்டேன்.</p>
<p class="content">என் பக்கமாக நின்றிருந்த பேருந்தின் ஓட்டுநர் திரும்பிப் பார்த்து சட்டென சூழ்நிலையைக் கிரகித்து, ஒரே தாவில் சிறுவனை எட்டிப்பிடித்து தன்னோடு இழுத்து அணைத்துக் கொண்டார். ஆனாலும் சாலையைக் கடக்காமல் நின்று அந்தக் காரையே பார்த்துக்கொண்டிருந்தார். 'அட பைத்தியக்காரா... சட்டுனு எதிர்ப்பக்கம் ஓட வேண்டியதுதானே!’ என்று என் மனசுக்குள் ஒரு நினைப்பு ஓடியது.</p>
<p class="content">கடைசி விநாடியில் சாலையின் நடுவில் திடீரென ஓர் ஆள் சிறுவனுடன் நிற்பதைப் பார்த்த கார் ஓட்டுநர், வெலவெலத்து, சடாரென வலது பக்கமாக காரை ஒடித்துத் திருப்பினார். கார் வலது பக்கம் திரும்புவதைப் பார்த்த பேருந்தின் ஓட்டுநர், சட்டென இடது பக்கமாக சிறுவனுடன் தாவினார். காற்றில் பறந்த ஓட்டுநரின் சட்டையை, காரின் பக்கவாட்டுக் கண்ணாடி சரக்கெனக் கிழித்துவிட்டுக் கடந்தது. நல்லவேளை... மயிரிழையில் சிறுவன் காப்பாற்றப்பட்டுவிட்டான். 'பாங்ங்’ என ஹாரனை அலறவிட்டபடி அந்த கார் இருட்டில் மறைந்தது. இவை அனைத்தும் மின்னல் வேகத்தில் நடந்து முடிந்தன. எங்கிருந்தோ அந்தச் சிறுவனின் அம்மா ''தங்கமே... செல்லமே!'' என்று நெஞ்சில் அறைந்துகொண்டு ஓடிவந்தார்.</p>
<p class="content">நான் ஓடிச்சென்று ஓட்டுநரின் கையில் இருந்த சிறுவனை வாங்கினேன். திடீர் அதிர்ச்சி காரணமாக சிறுவனின் உடல், பயத்தில் உதறிக்கொண்டிருந்தது. சிறுவனை அவன் அம்மாவிடம் கொடுத்துவிட்டு ஓட்டுநர் பக்கம் திரும்பினேன். கிழிந்த சட்டையை நீவிவிட்டுக் கொண்டே சிரித்தார்.</p>
<p class="content">''தூக்கக் கலக்கத்துல இருந்திருப்பான் போல... கடைசி நேரத்துல பார்த்துத் பதற்றமாகி ஏதாவது ஒரு பக்கம் காரை ஒடிப்பான்னு நினச்சேன். அதான் அவன் எந்தப் பக்கம் திரும்புறான்னு பார்த்துட்டுத் தாவினேன். நான் தாவுன பக்கமே அவனும் காரை ஒடிச்சிருந்தா சிக்கலாகி இருக்கும்!'' - நான் கேட்காமலேயே அந்த விளக்கத்தைச் சொன்னார்.</p>
<p class="content"><img align="left" width="300" height="449" alt="" src="http://cdnw.vikatan.com/av/2014/02/zmqmfj/images/p74a.jpg">கண நேரத்தில் ஓர் ஓட்டுநரின் மனநிலையை உணர்ந்து சமயோசிதமாகச் செயல்பட்ட அவர் மேல் எனக்கு சட்டென ஒரு மரியாதை தோன்றியது. அதிர்ச்சியில் இருந்து மீண்டுவிட்ட அந்த அம்மா, ஓட்டுநரிடம் தழுதழுக்க நன்றி சொன்னார். அதுவரை ஓட்டுநர் மேல் நான் கொண்டிருந்த கோபத்துக்குப் பிராயசித்தமாக ஏதேனும் செய்யவேண்டும் எனத் தோன்றியது. ஒரு பழரசப் பாட்டிலும் வாழைப்பழமும் வாங்கி வந்து அவர் முன் நீட்டினேன். தன் மேல் விழுந்த திடீர் கவனம் அவரை வெட்கப்பட வைத்தது. அவர் சுதாரித்துக்கொள்ள அவகாசம் தந்து காத்திருந்தேன்.</p>
<p class="content">''தேங்க்ஸ் சார்!'' என்றார் என்னைக் கண்களுக்குள் பார்த்து.</p>
<p class="content">என் சிகரெட் பாக்கெட்டைப் பிரித்து அவரிடம் நீட்டினேன். தயக்கத்தோடு ஒன்றை எடுத்துக்கொண்டார். பற்றவைத்தேன். ஓர் இழுப்பு இழுத்துவிட்டு 'என்ன சிகரெட்?’ என்று பார்த்தார்.</p>
<p class="content">''ரோத்மென்!'' என்றேன்.</p>
<p class="content">கொஞ்சம் சிரித்துவிட்டு அவர் அந்த சிகரெட்டை இழுத்து ரசித்து புகையை விட்டுக்கொண்டிருக்க, நான் அவரையே பார்த்தபடி காத்திருந்தேன். அவர் மூச்சுக்காற்றில் சாராய நெடி இல்லை. மெள்ளப் பேச்சு கொடுக்க ஆரம்பித்தேன். இயல்பாகப் பேசினார்.</p>
<p class="content">அவர் பெயர் துரை. தஞ்சாவூர் பக்கம் மடுகூர் கிராமம். கல்யாணம் ஆனவர். இரண்டு பெண்கள். மனைவிக்கு உப்பளத்தில் வேலை. காவிரியில் நீர்ப்பாசனம் வறண்டுபோய், விவசாயம் பொய்த்துவிட்டது என்று வெளியூரிலும் வெளிநாடுகளிலும் வேலை செய்யப்போய்விட்ட அந்தப் பிரதேசத்தவர்களில் ஒருவர். அப்பா இன்னும் விவசாயம் செய்கிறார்.</p>
<p class="content">''பஸ்ஸுக்குள்ள லக்கேஜ்லாம் பாதையிலேயே வெச்சிருக்காங்க... கொஞ்சம் அதை லக்கேஜ் கேபின்ல வெச்சிருக்கலாமே!'' என்று மெதுவாகச் சொன்னேன்.</p>
<p class="content">''அந்தப் பஸ்ஸுக்கு நான் ஒருத்தன்தாங்க... க்ளீனர் இல்லை. ராத்திரி முழுக்க வண்டி ஓட்டணும். பகல்ல வண்டியை க்ளீன் பண்ணணும். சின்னச் சின்ன ரிப்பேரை சரிபண்ணணும். டீசல் அடிச்சி, காத்து பிடிச்சு சரியான சமயத்துல பிக்கப் பண்ணி எல்லாரையும் நேரத்துக்குக் கொண்டுசேர்க்கணும். இதுல ஒவ்வொரு ஸ்டாப்லயும் வண்டியை நிறுத்தி இறங்கி லக்கேஜும் அடுக்கணும்னா, ஆவுற காரியமா சொல்லுங்க..?'</p>
<p class="content">''என்னது... க்ளீனர் இல்லையா? நைட் டிரைவிங் பண்ணும்போது தூக்கம் வராம இருக்க பேச்சுத்துணைக்கு ஆள் வேணாமா?''</p>
<p class="content">''கம்பெனிக்கு அதைப் பத்திக் கவலை இல்லை சார். காசு மிச்சம்னு நினைச்சுக்குவாங்க. ஆனா, ரிவர்ஸ் எடுக்கும்போது வண்டியில சின்னக் கீறல் விழுந்துட்டாக்கூட சம்பளத்துல பிடிப்பானுவ. பாடாவதி வேலை சார்!''</p>
<p class="content">பயணிகள் இன்னும் சாப்பிட்டுக்கொண்டிருக்க, நாங்கள் இன்னும் கொஞ்ச நேரம் பேசினோம். தன் பெண்களை நல்லமுறையில் படிக்கவைக்க ஆசை. 'கம்ப்யூட்டர் படிக்கவைக்கலாமா?’ என்று என்னிடம் இயல்பாகக் கேட்டார்.</p>
<p class="content">அவர் கேட்ட விதத்தில் அவருக்கு ஆத்மார்த்தமாகப் பதில் சொல்ல வேண்டும் போல் இருந்தது. படிப்பு சம்பந்தமாக நான் சொன்னதைக் கவனமாகக் காதுகொடுத்துக் கேட்டார். நடுவில் கைக்கடிகாரம் பார்த்து, வண்டியில் ஏறி இரண்டு முறை ஹாரனை அழுத்திவிட்டு மறுபடி இறங்கி நின்றார்.</p>
<p class="content">என் கேமராவை எடுத்து சிகரெட் பிடித்துக்கொண்டிருந்த அவரைப் புகைப்படம் எடுத்தேன். சுதாரித்து போஸ் கொடுத்தார். புகையில் வளையங்கள் விட்டு, ''இதை எடுங்க'' என்றார். புகை வளையத்தில் அவர் சிக்கியிருந்ததைக் காட்டினேன். பார்த்து ரசித்தார். என் தொழில்குறித்து கேட்டார். சொன்னேன்.</p>
<p class="content">''ஊரும் காடுமாச் சுத்தி மிருகங்களை போட்டோ எடுக்குறதுதான் வேலையா?!'' என்று கேட்டார் ஆச்சரியமாக. ''அப்ப என்னை போட்டோ எடுத்ததும் ஒரு வகையில கரெக்ட்டுதாங்க. நாய் மாதிரி வேலை செய்றவனை மிருகங்க லிஸ்ட்லதான் சேக்கணும் இல்லையா!'' என்றார் சிரித்தபடி. அவரின் இன்ஸ்டன்ட் நகைச்சுவை உணர்வை வியந்தபடி நானும் சிரித்தேன். கோடியக்கரையில் நான் எடுத்த மிருகங்கள், பறவைகளின் படங்களை கேமராத் திரையில் ஓட்டிக் காட்டினேன்.</p>
<p class="content">''நேர்ல பாக்குறதைவிட உங்க போட்டோல நல்லா இருக்குங்க' என்றார்.</p>
<p class="content">இதர பயணிகள் வந்து சேர்ந்து எல்லோரும் வண்டி ஏறினார்கள். நான் கடைசியாக ஏறி, துரையிடம் சன்னமாக ஒரு கோரிக்கை வைத்தேன்.</p>
<p class="content">''தப்பா நினைக்காதீங்க. கொஞ்சம் நிதானமா ஓட்டுங்க. பயமா இருக்கு...''</p>
<p class="content">''நான் வேணும்னு ஓட்டலை சார். ரோடு அப்படி. உங்களுக்கே பயமா இருந்தா, ஸ்டீயரிங் பிடிச்சு ஓட்டுற எனக்கு எவ்வளவு பயமா இருக்கும்? வாங்க... 10 நிமிஷம் என்கூட முன்னாடி உக்காந்து பாருங்க தெரியும். நீங்க காட்லதான எருமை, பன்னி, யானைனு பாக்கறீங்க. இங்க ரோட்ல வர்ற எருமைங்களைக் காட்டுறேன் வாங்க!'' என்று முன் கதவுக்கு அருகில் இருந்த ஒற்றை இருக்கையைக் காண்பித்தார். அந்த வித்தியாச அனுபவம் என்னை ஈர்த்தது. இருக்கையில் உட்கார்ந்தேன்.  </p>
<p class="content"><span style="color: #ff0000"><strong>சி</strong></span>ற்றூரை விட்டு விலகிய பேருந்து, சிறிது நேரத்தில் மறுபடி காட்டு வழிப் பாதையைத் தொட்டது.  பேருந்தின் விளக்குகள் ஏற்படுத்திய ஒளிக்கற்றை இருட்டைத் துளைத்து வழிகாட்ட, அதன் ஊடே பேருந்து விரைந்து முன்னேறுவதைப் பார்க்கையில் ஏற்பட்ட திகில் உணர்வில் துரையிடம் பேச வாய் எழவில்லை. எதிரில் அவ்வப்போது வரும் வாகனத்தில் இரண்டு வெளிச்சப் புள்ளிகள் உருவாகி கொஞ்சம் கொஞ்சமாக விரிவடைந்து கண்களை நிறைத்தன.</p>
<p class="content">''பெங்களூருக்கு 600 கிலோமிட்டர். 10 மணி நேரம். ஸ்டீயரிங் திருப்பித் திருப்பி கை விட்டுப்போயிரும். காலு வலி பின்னிரும். ரோடு ரொம்ப அகலம் இல்லை. எதிர்ல வர்ற காருங்க லைட்டு மூஞ்சில அடிக்கும். லைட்டை டிம்-டிப்கூட பண்ண மாட்டானுங்க. லாரிக்காரனுங்க மோதுற மாதிரி வந்து சேட்டை பண்ணுவானுங்க. ராத்திரி பூரா இந்த அக்கப்போருதான். இதுல ஒரு செகண்டு கவனம் செதறுனாப் போச்சு... கன்ட்ரோல் போயிரும்!'' - கண்களை சாலைக்குக் கொடுத்துவிட்டு என்னிடம் பேசினார் துரை.</p>
<p class="content">இருளில் விரையும் பேருந்தின் முகப்பில் அமர்ந்து பயணிக்கும் படபடப்பில் இருந்து விடுபட நான் மறுபடி சிகரெட் பற்றவைத்துக்கொண்டேன். பாதையை வெறித்துப் பார்த்தபடியே மௌனமாக வந்தேன். சட்டென்று சாலையைக் கடக்கும் மனிதர்கள், நாய்கள் என்று வெளிச்சத்தில் சிக்கிய உருவங்கள் தெரியும்போது பதைபதைப்பு அதிகரித்தது. இந்தச் சூழலிலும் மனநிலையிலும் எப்படி இவரால் நிதானம் இழக்காமல் வேலை செய்ய முடிகிறது?</p>
<p class="content"><img align="right" width="250" height="366" alt="" src="http://cdnw.vikatan.com/av/2014/02/zmqmfj/images/p74b.jpg">நாங்கள் இன்னும் பேசினோம். எங்கள் குடும்பம் பற்றி, நான் பயணித்த ஊர்கள் பற்றி, பொறியியல் படித்திருந்தாலும் நான் விரும்பியதையே என் தொழிலாக்கிக் கொண்டது பற்றி, நான் எடுத்த விளம்பரப் படங்கள் பற்றி... இருட்டில் அமர்ந்து பேசிக்கொண்டே வந்தது வித்தியாசமான அனுபவமாக இருந்தது. பேச்சைவிட துரை தூங்காமல் இருக்கவேண்டும் என்ற நினைப்பே என்னை ஆட்கொண்டிருந்தது.</p>
<p class="content">துரைக்கு விவசாயக் குடும்பம். அதில் நாட்டம் இருந்தும் அதையே அவர் தொழிலாகச் செய்யவேண்டும் என்று அபிப்பிராயப்பட்டபோதும், வாய்ப்பும் வருவாயும் போதாததால் ஓட்டுநர் வேலை பார்ப்பதாகச் சொன்னார். 'துபாயில் ஓட்டுநர் பணிக்கு நிறையப் பணம் கிடைக்கும்’ என்று நண்பர்கள் அவரிடம் சொன்னார்களாம். இரவு முழுக்கக் கண் விழித்து உடல் வருத்தி வேலை செய்யும் அவரைச் செலுத்துவது அந்தத் துபாய் ஆசையாக இருக்கலாம்.</p>
<p class="content">ஒரு மணி நேரத்துக்குப் பிறகு வேகம் குறைத்து ஓர் இடத்தில் ஓரமாக நிறுத்திவிட்டு, 'டீ சாப்பிடலாங்களா?' என்றார்.</p>
<p class="content">சோகையான குழல்விளக்கு எரிந்த அந்தத் தெருவோர டீ கடைக்கு சற்றுத் தள்ளி இருந்த தெருவைச் சுட்டிக்காட்டி, 'யூரின் போணும்னா இருந்துக்குங்க' என்றார். டீக்கடையில் தண்ணீர் வாங்கி முகத்தில் அறைந்து அறைந்து கழுவினார். பக்கத்துச் சுவற்றின் திரைப்பட சுவரொட்டியில் அந்த அகால வேளை யிலும் அரிவாளும் கையுமாக ஹீரோ கோபத்தில் இருந்தார். இருவரும் டீயும் பிஸ்கட்டும் சாப்பிட்டு, சிகரெட் புகைத்தோம்; புறப்பட்டோம்.</p>
<p class="content">நான் கேட்காமலேயே துரை அந்த வேலையில் தனக்குக் கிடைக்கும் சம்பளம் பற்றிச் சொன்னார். ''அவ்ளோதானா?'' என்றேன் நான் என்னையும் அறியாமல். அப்படிக் கேட்டிருக்க வேண்டாம் என்று தோன்றினாலும், துரை அந்த ஆச்சரியத்தையும் கேள்வியையும் பலமுறை எதிர்கொண்டவர் போல தொடர்ந்தார். நான் பதில் சொல்ல இயலாத சில கேள்விகளைக் கேட்டார்.</p>
<p class="content">''நீங்களும் ஒரு தொழில் செய்றீங்க. நானும் ஒரு தொழில் செய்றேன். உங்க தொழில் செய்யத் தேவைப்படுற படிப்பும் அறிவும் நான் செய்ற வேலைக்குத் தேவை இல்லாம இருக்கலாம். ஆனா, நீங்க சம்பாதிக்கிறதுல பத்துல ஒரு பங்குகூட என் தொழிலுக்குக் கிடைக்காம இருக்கறது நியாயமா சார்?''</p>
<p class="content">அவர் கேள்விகளுக்கு எனக்குப் பதில் தெரியவில்லை. அவருக்குப் பதில் சொல்லும் முயற்சியில் நான் அவரிடம் இருந்து இன்னும் பல கேள்விகளை எதிர்கொண்டேன்.</p>
<p class="content">பின்னிரவு நெருங்கியிருந்தது. துரை ஏதோ பேசிக்கொண்டே இருக்க என்னையும் அறியாமல் நான் தூக்கத்துக்கு நழுவினேன். விழித்துக்கொண்டிருக்க வேண்டும் என்று எவ்வளவு பிரயத்தனப்பட்டாலும் என்னை மீறிக்கொண்டு தூக்கம் அழுத்த, உட்கார்ந்த நிலையிலேயே நான் தூங்கிப்போனேன்.</p>
<p class="content"><span style="color: #ff0000"><strong>து</strong></span>ரை அந்த வயலில் கலப்பையைப் பூட்டி உழுதுகொண்டிருக்கிறார். பின்னணியில் நிறைய நட்சத்திரங்கள் தெரிகின்றன. பனி விழுவது போல் அவை வானத்தில் இருந்து உதிர்ந்து வயலில் சின்னதும் பெரியதுமாக நிறைகின்றன. நான் போட்டோ எடுத்துக்கொண்டிருக்கிறேன். வயலின் ஊடே தூரத்தில் ஒரு பேருந்து வருகிறது. அதன் விளக்குகள் பெரிதாகிப் பெரிதாகி கண்களை நிறைத்து நெருங்கி முகத்துக்கு அருகே வர, துரை அலறுகிறார்.</p>
<p class="content"><span style="color: #ff0000"><strong>''சா</strong></span>ர்... சார்... சார்...''</p>
<p class="content">நான் திடுக்கிட்டு எழுந்தேன்.</p>
<p class="content">'சார்... தூக்கம் வந்தா உள்ள போய்ப் படுங்க சார். இங்க என் முன்னால் உக்காந்து தூங்காதீங்க. எனக்கும் தொத்திக்கும். பயப்படாதீங்க... நான் தூங்கிட மாட்டேன். எனக்குப் பழக்கம்தான்!''</p>
<p class="content">குற்ற உணர்ச்சி குறுகுறுக்க, ''ஸாரி' என்று சொல்லி எழுந்தேன். 'குட்நைட்’ சொல்ல வாயெடுத்து அடக்கிக்கொண்டேன். கதவைத் திறந்து பேருந்துக்குள் நுழைந்தேன்.</p>
<p class="content"><span style="color: #ff0000"><strong>சி</strong></span>ல்லென்ற குளிர் காற்றாலும், ஆழ்ந்து உறங்கிக்கொண்டிருந்தவர்களின் குறட்டை ஒலிகளாலும் நிறைந்திருந்தது பேருந்து. என் படுக்கையில் சரிந்து குளிருக்கு இதமான கம்பளிச் சால்வையை எடுத்துப் போத்திக் கொள்கிறேன். ஜன்னல் வழியாக நட்சத்திரங்கள் மறுபடி என்னைப் பார்த்து கண் சிமிட்டுகின்றன. துரை பார்க்க முடியாத நட்சத்திரங்கள். மனம் அதில் பதியாமல் நழுவுகிறது. ஜன்னல் திரையை மூடிவிட்டு மெள்ள உறக்கத்தில் ஆழ்கிறேன். பின்னணியில் ஒவ்வொரு ஹாரன் ஒலிக்கும், பிரேக்குக்கும், குலுங்கலுக்கும் ஆழ்மனதில் துரை எதிர்கொள்ளும் சூழல் மனதில் நிழலாடுகிறது. நட்சத்திரங்களையும் துரையையும் மறந்துவிட்டு முற்றிலுமாக நித்திரையில் ஆழ்ந்து போகிறேன்.</p>
<p class="content"><span style="color: #ff0000"><strong><img align="left" width="280" height="110" alt="" src="http://cdnw.vikatan.com/av/2014/02/zmqmfj/images/p74c.jpg">கா</strong></span>லை வெளிச்சம், ஜன்னல் வழியே கசிந்து துயில் எழுப்பியது. துரையின் குரல் பேருந்து முழுக்க ஒலிக்கிறது. ''சில்க் போர்ட் சார். இரண்டு நிமிஷத்துல சில்க் போர்ட் வருது. இறங்குறவங்க முன்னாடி வாங்க. அடுத்த ஸ்டாப் மடிவாலா!''</p>
<p class="content">கலைந்த தலையும், கலங்கிய கண்களுமாக என் பையை எடுத்துக்கொண்டு கதவைத் திறந்துகொண்டு வந்து துரையிடம் ''குட்மார்னிங்'' என்றேன். நேற்று இரவு பார்த்ததுபோலவே தூக்கத்தின் சுவடே இல்லாமல் இருந்தார் துரை.</p>
<p class="content">''நல்லாத் தூங்கினீங்களா?'' என்றார் புன்முறுலுடன்.</p>
<p class="content">என் பர்ஸில் இருந்து விசிட்டிங் கார்டு ஒன்றை உருவி அவரிடம் நீட்டினேன்.  </p>
<p class="content">'எங்க ஆபீஸ்ல டிரைவர்கள் வேண்டியிருக்கு துரை. வெளிநாட்டு கம்பெனி. சம்பளத்துக்குக் குறைச்சல் இல்லை. வேலை அவ்வளவா சிரமம் இல்லை. போன் பண்ணிட்டு வாங்க. நான் சிபாரிசு பண்றேன்!''</p>
<p class="content">''நன்றி சார்!'' என்று சிரித்த துரையின் கண்களில் இரவுகளில் நான் ரசிக்கும் நட்சத்திரங்களின் மினுக்கல்கள் பிரதிபலித்தன!  </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">‘இது நம்ம ஆளு சார்!’</div>
<div class="subtitle1">சிம்பு - நயன் ஸ்வீட் சர்ப்ரைஸ்</div>
<div class="subtitle2">ம.கா.செந்தில்குமார்</div>
<div class="subtitle3"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>''ப</strong></span>டத்துல பொண்ணு பார்க்கிற சீன். நயன்தாராவைப் பொண்ணு பார்க்க வந்திருப்பார் சிம்பு; கூடவே சூரி. சிம்புகிட்ட நயன், 'உனக்குப் பொண்ணுங்க கிட்ட பிடிச்ச விஷயம் என்ன?’னு கேட்பாங்க. உடனே சூரி, 'நீங்க வேற... அவனுக்குப் 'பொண்ணு’னு எழுதினாலே பிடிக்கும்’பார். அதுக்கு நயன்தாரா அவ்ளோ சிரிப்பாங்க. அந்தச் சிரிப்புக்கு அவங்க நிச்சயம் ஹோம் வொர்க் பண்ணியிருக்க மாட்டாங்க!'' - குறும்பாகச் சிரிக்கிறார் இயக்குநர் பாண்டிராஜ். 'சிம்பு - நயன் மீண்டும் ஜோடி’ என்ற ஒரு வரியில் ஏக எதிர்பார்ப்பை உண்டாக்கிவிட்டார் மனிதர்.</p>
<p class="content">  ''ஆனா, சிம்பு - நயன்தாராவை மனசுல வெச்சு நான் இந்தக் கதை பண்ணலை. ஒரு விஷயம் முடியாதுனு யாராவது சொன்னா, 'ஏன் முடியாது?’னு எனக்குள்ள கேட்டுப் பார்த்துக்குவேன். படத்துக்கான டிஸ்கஷன்ல இருந்தப்ப ஒரு உதவி இயக்குநர், 'இந்தக் கதைக்கு சிம்பு-நயன் இருந்தா எப்படி இருக்கும்?’னு கேட்டவர் அப்புறம் அவரே, 'அதுக்கு சான்ஸே இல்லையே’னு சொன்னார்.</p>
<p class="content">'ஏன் சான்ஸ் இல்லை?’னு எனக் குள்ள ஒரு கேள்வி கேட்டேன். இதோ... ரெண்டு பேரையும் ஜோடி சேர்த்து படம் பாதி முடிஞ்சிருச்சு. இப்போ என்னதான் கதை, திரைக்கதை, டெக்னிக்கல் சங்கதிகள்னு தரமாகப் பண்ணாலும், அதை ரசிகர்கள்கிட்ட கொண்டுபோய்ச் சேர்க்க, கமர்ஷியல் லோகோ ஒண்ணு தேவைப்படுது. அப்படி இந்தப் படத்துக்கு சிம்பு-நயன். மத்தபடி இது செம லவ் ஃபீல் சினிமா!''</p>
<p style="text-align: center"><img alt="" align="middle" width="550" height="402" src="http://cdnw.vikatan.com/av/2014/02/zmqmfj/images/p10b.jpg"></p>
<p class="content"><span style="color: #ff0000"><strong>''இவங்கதான் நடிச்சே ஆகணும்ங்கிற அளவுக்கு அப்படி என்ன கதை?''</strong></span></p>
<p class="content">''காதல் மட்டும்தான் கதை. பழைய படங்கள்ல, 'நம்பியார்’னு டைட்டில் கார்டுல போடுறதோட சரி... வேற எந்த இன்ட்ரோவும் இல்லாம, நேரடியா வில்லத்தனத்தை ஆரம்பிச்சிடுவார். அப்படி இந்தப் படத்துல சிம்பு-நயன் முதல் பார்வையில இருந்தே காதலிக்க ஆரம்பிச்சுடுவாங்க. அந்தக் காதல் கெமிஸ்ட்ரியில் உங்களுக்கு எந்தச் சந்தேகமும் வரக் கூடாதுல்ல. அதுக்காகத்தான் சிம்பு-நயன் கூட்டணி!</p>
<p class="content">சிம்புவுக்கு லவ் ஃபெயிலியர். அவருக்கு வீட்டுல பார்த்த பொண்ணு நயன். நிச்சயதார்த்தம் முடிஞ்சு கல்யாணத்துக்காக அஞ்சு, ஆறு மாசம் காத்திருக்காங்க. அப்போ ரெண்டு பேருக்கும் இடையில் பூக்கும்  காதல்தான் கதை. காதல் தரும் எதிர்பார்ப்புகள், அதன் பிறகான ஏமாற்றங்கள், அது உண்டாக்கும் பிரச்னைகள்... இதுதான் படம்!''</p>
<p class="content"><span style="color: #ff0000"><strong>''இது படத்தோட கதைதானா?''</strong></span></p>
<p class="content">''அட... எல்லாக் காதலுக்கும் இது பொருந்தும்தானே! சிம்புகிட்ட, 'இதுல ஓப்பனிங் சாங் கிடையாது; சண்டை கிடையாது; வழக்கமா நீங்க பண்ற எந்த விஷயமும் இருக்காது’னு சொன்னேன். 'அதெல்லாம்  எதுவும் வேணாம். என் கேரக்டருக்கு சமமான ஹீரோயின் கேரக்டர் இருந்தாலும் பண்றேன். ஏன்னா, கதை என் வாழ்க்கையோட சம்பந்தப்பட்டி ருக்கு’னு சொன்னார்.</p>
<p class="content">நயன்தாராவை கமிட் பண்றதுக்கு முன்னாடி, 'கதவைத் திற காதல் வரட்டும்’, 'லவ்வுனா லவ்வு அப்படி ஒரு லவ்வு’... இதுல ஏதாவது ஒண்ணைத்தான் டைட்டிலா வைக்கலாம்னு முடிவு பண்ணியிருந்தோம். ஆனா, நயன் கமிட்டானதும், இன்னும் பெரிய ரேஞ்ச்ல தலைப்பு வைக்கணும்னு யோசிச்சோம். நயன்தாராவை, சிம்பு ஒவ்வொரு முறை பார்க்கும்போதும் 'இது நம்ம ஆளு சார்’னு ஃபீல் பண்ற மாதிரி ஏகப்பட்ட சீன்ஸ் படத்துல இருக்கு. அதனால படத் தலைப்பையே, 'இது நம்ம ஆளு’னு வைக்கலாம்னு ஒரு ஐடியா!''</p>
<p style="text-align: center"><img alt="" align="middle" width="590" height="281" src="http://cdnw.vikatan.com/av/2014/02/zmqmfj/images/p10a.jpg"></p>
<p class="content"><span style="color: #ff0000"><strong>''முன்னாள் காதலர்களை வெச்சு, அவங்க முன்னாள் காதலை நினைவுபடுத்துற மாதிரியான காட்சிகளைப் படம் பிடிக்கும்போது சிரமமா இல்லையா?''</strong></span></p>
<p class="content">''அப்படி எதுவுமே இல்லை. நான், நீங்க ஒண்ணு எதிர்பார்ப்போமே... அது எதுவும் இல்லை. சிம்பு-நயன் ரெண்டு பேருமே பெஸ்ட் ஃப்ரெண்ட்ஸ் மாதிரி பழகிக்கிறாங்க. ரெண்டு பேருக்கும் நடுவில் எந்த ஈகோவும் இல்லை. சில வசனங்கள் பழைய நினைவுகளைக் கிண்டுற மாதிரி இருந்தாலும், அதைப் பேசுறதுக்கு அவங்க தயக்கமே காட்டலை. நான் பொதுவா எதையும் பில்ட்-அப் பண்ணிச் சொல்ல மாட்டேன். ஆனா, இந்தப் படத்துல நயனும் சிம்புவும் முதல் முறை சந்திக்கிறப்ப, சொல்ற டயலாக் அதிரடிக்கும். விசில், க்ளாப்ஸ் பட்டையைக் கிளப்பும் பாருங்க. 'எல்லாருக்கும் லவ்ல பிரச்னை இருக்கும். ஆனா, உனக்குப் பிரச்னைல லவ் இருக்குடா’னு சிம்புவிடம் சூரி சொல்வார். 'சகோ... அவளை நான் லவ் பண்ணப்போறேன்’னு சிம்பு சொன்னதும், 'எத்தனை நாளைக்கு?’னு கேட்பார் சூரி.</p>
<p class="content">இப்படி படம் முழுக்கப் பட்டாசுதான். சிம்பு-நயன்கிட்ட, 'இதுதான் சீன். ரெண்டு பேரும் ஆக்ட் பண்ணுங்க’னு சொல்வேன். 'எப்படி நடிக்கிறது?’னு கேட்பாங்க. 'ஏங்க... உங்க ரெண்டு பேருக்கும் நான் சொல்லியாத் தரணும். அதான் ஏராளமாப் பண்ணியிருக்கீங்களே. அதையே பண்ணுங்க’னு சொல்லுவேன். சிரிச்சுட்டே பெர்ஃபார்ம் பண்ணுவாங்க. அந்த அளவுக்கு அவங்க ரெண்டு பேரும் ஈஸியா இருக்காங்க. ஏன்னா, அவங்க தங்களோட கேரியர்ல, அடுத்தடுத்த சினிமாக்கள்ல தெளிவா இருக்காங்க. ஃப்ளாஷ்பேக் ஞாபகங்கள் அவங்களைத் திசை திருப்பாது!''</p>
<p class="content"><span style="color: #ff0000"><strong>''சிம்புவுக்கு சந்தானம்தானே எப்பவும் காமெடி பார்ட்னர். இதில் சூரி... சிம்பு செட் ஆகிட்டாரா?''</strong></span></p>
<p class="content">''சூரியை ஃபிக்ஸ் பண்ணதுல சிம்புவுக்கு சம்மதமே இல்லை. 'ரெண்டு பேருக்கும் அண்டர்ஸ்டாண்டிங் எப்படி இருக்கும்னு தெரியலையே’னு ரொம்ப யோசிச்சார். 'சூப்பரா இருக்கும். நான் டயலாக் எல்லாம் சூரியை மனசுல வெச்சுதான் எழுதியிருக்கேன். நல்லா வரும்’னு சொல்லி அவரைச் சம்மதிக்க வெச்சேன். ஆனாலும், கொஞ்சம் சந்தேகமாத்தான் முதல் நாள் நடிக்க வந்தார். ஆனா, ஒரே நாள்லயே ரெண்டு பேரும் பயங்கர க்ளோஸ் ஆகிட்டாங்க!''</p>
<p style="text-align: center"><img alt="" align="middle" width="600" height="464" src="http://cdnw.vikatan.com/av/2014/02/zmqmfj/images/p10c.jpg"></p>
<p class="content"><span style="color: #ff0000"><strong>''சிம்புவின் தம்பி குறளரசனை இசையமைப்பாளரா அறிமுகப்படுத்துறீங்க போல..?''</strong></span></p>
<p class="content">''ஆமா. சிம்பு தம்பியாச்சே... பிரமாதப்படுத்துறார். ஒருநாள், சிம்பு ஐபாட்ல இருந்து 10 டியூன்களை பிளே பண்ணார். 'நல்லா இருக்கே... நீங்க கம்போஸ் பண்ண டியூன்களா?’னு கேட்டேன். 'இல்லை... இது மாதிரி இன்னும் 100 இருக்கு. எல்லாம் குறள் கம்போஸ் பண்ணது’னு தம்பியை அறிமுகப்படுத்தி வெச்சார். 'உங்களுக்குப் பிடிச்சிருந்தா, அப்ஜெக்ஷன் இல்லைனா குறளை இந்தப் படத்துக்குப் பயன்படுத்தலாமா?’னு கேட்டார். 'புதுமுகங்களை அறிமுகப்படுத்துறது எனக்கு ரொம்பப் பிடிக்கும். தம்பிகிட்ட திறமையும் இருக்கு. இதுக்கு மேல என்ன வேணும்’னு உடனே படத்துக்கு ஃபிக்ஸ் பண்ணிட்டோம். படத்தோட அஞ்சு பாட்டும் ஒவ்வொரு வெரைட்டி. ரொம்ப எனர்ஜியான பையன் குறள்!''</p>
<p class="content"><img alt="" align="left" width="300" height="72" src="http://cdnw.vikatan.com/av/2014/02/zmqmfj/images/p10.jpg"><span style="color: #ff0000"><strong>'' 'பசங்க’ படத்துக்காக தேசிய விருது பெற்றவர் நீங்க. அடுத்தடுத்து கமர்ஷியல் படங்களே பண்றீங்களே?''</strong></span></p>
<p class="content">''இந்த மாதிரிப் படங்களுக்குத் தானே நல்ல சம்பளம் தர்றாங்க. அப்பத்தானே, 'மூடர்கூடம்’, 'கோலிசோடா’ மாதிரியான படங்களுக்கு ஹெல்ப் பண்ண முடியும். 'பசங்க’ மாதிரி படங்கள் நிச்சயம் திரும்பவும் பண்ணுவேன். நான் இயக்குநர் ஆன பிறகுதான், சரியாவே சாப்பிட ஆரம்பிச்சேன். அதுக்கு முன்னாடி வரைக்கும் சரியான வீடு, சாப்பாடுகூட இல்லாம கஷ்டப்பட்டேன். எனக்கு அடுத்து வர்ற தலைமுறையும் அப்படிக் கஷ்டப்பட்டுட்டே இருக்கணுமா என்ன?''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சீனியரின் சிக்ஸர்!</div>
<div class="subtitle1">கி.கார்த்திகேயன் </div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>'சூ</strong></span>ப்பர் ஹிட்’ என்பதை மோகன் லால் ருசித்து பல வருடங்கள் ஆகின்றன. கடந்த சில வருடங்களாக, 'ஆவரேஜ்’, 'லாலேட்டா ரசிகர்களுக்கு மட்டும்’, 'ஃப்ளாப்’ என்றரீதியிலேயே அவர் நடித்த மலையாளப் படங்கள் இருந்தன. அத்தனைக்கும் சேர்த்து வட்டியும் முதலுமாக சமீபத்தில் வெளியான 'திருஷ்யம்’ படம் 'ஆல்டைம் ரெக்கார்டு ஹிட்’ அடித்துவிட்டது. ஹிட் என்றால், அகில உலக மலையாளிகளும் கொண்டாடும் அடிப்பொளி ஹிட்!</p>
<p class="content">'மோகன்லால் கேரியரின் மிக முக்கியமான சினிமா’ என்று விமர்சகர்கள் ஃபைவ் ஸ்டார் வழங்க, 'கேரள சினிமா வர்த்தகத்தை அடுத்த கட்டத்துக்குக் கொண்டுசென்ற சினிமா’ என்று பாக்ஸ் ஆபீஸ் புள்ளிகள் தடதடக்கிறார்கள்.  </p>
<p class="content">'திருஷ்யம்’ - ஒரு த்ரில்லிங்கான குடும்பக் காவியம். கேபிள் ஆபரேட்டராக வேலைசெய்யும் மோகன்லால், அடிப்படையில் ஒரு விவசாயி. மனைவி, இரண்டு மகள்கள், கடன் இல்லாத வருமானம். ஊருக்குள் யாரும் மோகன்லால் மீது ஒரு சின்னக் குற்றம்கூட சுமத்த முடியாது. எதிலும் ஸ்ட்ரெய்ட் ஃபார்வர்டு. நான்காவது மட்டுமே படித்திருக்கும் மோகன்லால், எந்தப் பிரச்னைக்கும் எளிதில் தீர்வு சொல்லிவிடுவார். காரணம், சினிமா!</p>
<p class="content">கேபிள் ஆபரேட்டர் என்பதால், எந்த நேரமும் சகல மொழிப் படங்களையும் பள்ளிப் பாடம் போல பார்த்துக்கொண்டிருப்பார். இரவுகளில் ஒளிபரப்பாகும் சினிமாக்களை மிஸ் பண்ணக் கூடாது என்பதால், 'ராத்திரி கேபிள் லைன் கட் ஆகிருச்சுனு போன் வந்தா உடனே போகணும்ல... இல்லைன்னா கலெக்ஷனுக்குப் போகும்போது காசு கொடுக்க மாட்டாங்க!’ என்று சாக்குச் சொல்லி வீட்டுக்குச் செல்லாமல் இரவு முழுக்க சினிமா பார்த்துக்கொண்டிருப்பவர். அந்த சினிமா பிரேமை, அவர் குடும்பத்துக்குள் நிகழும் ஒரு சிக்கலைத் தீர்க்க எப்படி உதவுகிறது என்பதுதான் படம்! (படத்தின் கதை, அதன் மர்ம ட்விஸ்ட்கள் பற்றி ஒரு வரி, ஒரு வார்த்தை சொல்வதுகூட சஸ்பென்ஸ் கலைத்துவிடும். அதனால், அதைப் பற்றிப் பேசவே வேண்டாம். திரையில் அதை ரசிப்பதே பெஸ்ட்!)</p>
<p style="text-align: center"><img align="middle" width="600" height="251" alt="" src="http://cdnw.vikatan.com/av/2014/02/zmqmfj/images/p86(1).jpg"></p>
<p class="content">படத்தில் மோகன்லால் மட்டுமே ஹீரோ அல்ல. ஒவ்வொரு கேரக்டரும், திரைக்கதை அடுக்கும், வசனமும் கதையை அடுத்தடுத்த கட்டத்துக்கு நகர்த்திச் செல்கின்றன. ஆனால், மொத்தப் படத்தையும் தாங்கிப்பிடிப்பது மோகன்லாலின் மெஸ்மரிஸம். அதில் வழக்கமான ஹீரோயிஸம் துளியும் இல்லை.</p>
<p class="content">கல்லூரி செல்லும் பெண்ணுக்கு அப்பாவாக, அலுவலகத்தில் இருந்து வீட்டுக்கு மூச்சுமுட்ட சைக்கிள் மிதித்துச் செல்பவராக, ஒவ்வொரு பைசாவையும் எண்ணி எண்ணிச் செலவு செய்பவராக இருக்கும் 'ஜார்ஜ் குட்டி’ கேரக்டருக்கு, மோகன்லால் மிகப் பாந்தமாகப் பொருந்தியிருக்கிறார்.</p>
<p class="content">மனைவியும் குழந்தைகளும் செலவுகளை அடுக்கும்போது, விதவிதமான சாக்குகள் பிடித்து அதைத் தட்டிக்கழிக்கிறார். இரவு 'கிளாமர் பாடல்’ ஒன்றைப் பார்த்ததும் மூடு மாறி வீட்டுக்குச் செல்பவர், சென்ட் அடித்துக்கொண்டு உற்சாகமாக வந்து மீனாவை (மனைவி) தாஜா பண்ணுகிறார். அந்தச் சமயம், 'ஏங்க... நம்மகிட்ட இருக்குற ஜீப்பை வித்துட்டு புது மாருதி கார் வாங்கலாங்க!’ என்கிறார் மீனா. 'ச்சே... அதை வாங்கு... இதை வாங்குனு... இதே வேலையாப் போச்சு’ என்று புரண்டு படுக்கிறார் மோகன்லால். ஆனால், சில நிமிடங்களிலேயே திரும்பிப் படுப்பவர், 'சரி... வேணும்னா செகண்ட் ஹேண்ட் மாருதி கார் வாங்கலாம்’ என்று வெட்கப்பட்டுக்கொண்டே சொல்வது... 'ஏ’ க்ளாஸ்!</p>
<p style="text-align: center"><img align="middle" width="600" height="240" alt="" src="http://cdnw.vikatan.com/av/2014/02/zmqmfj/images/p86a.jpg"></p>
<p class="content">மிகவும் கெடுபிடியான போலீஸ் விசாரணை ஒன்றுக்கு, தன் குடும்பத்தினரை மோகன்லால் தயார் செய்வதே படம். அந்த அத்தியாயங்கள் அனைத்தும் திடுக் வேகம். வழக்கமாக த்ரில்லர் கதையில், க்ளைமேக்ஸ் சொதப்பலாக இருக்கும். ஆனால், இந்தப் படத்தில் க்ளைமேக்ஸ் முடிச்சும் அதைக் காட்சிப்படுத்திய விதமும்... அட்டகாசம்!  </p>
<p class="content">படத்தின் இயக்குநர் ஜீத்து ஜோசப், த்ரில்லர் ஸ்பெஷலிஸ்ட். 'டிடெக்ட்டிவ்’, 'மம்மி அண்ட் மீ’, 'மெமரீஸ்’... என த்ரில் திகில் படங்களாகவே இயக்கியவர். ஆவரேஜ், ஹிட், சூப்பர் ஹிட் என்று ஒவ்வொரு படத்திலும் வெற்றியை விஸ்தரித்துக்கொண்டே இருந்தவர், 'திருஷ்யம்’ படத்தின் மூலம் தொட்டிருப்பது வெற்றியின் விஸ்வரூபம்.</p>
<p class="content">கேரள சினிமா இப்போது இளைஞர்கள் வசம். நடிகர்களாக ஃபஹத் ஃபாசில், துல்கர் சல்மான், நிவின் பால்... இயக்குநர்களாக ஆஷிக் அபு, வினீத் ஸ்ரீனிவாசன், சமீர் தாஹிர், ராஜீவ் ரவி... என்று இளைஞர்கள் அங்கு 'டிவென்ட்டி டிவென்ட்டி’ போல விளாசிக்கொண்டு இருக்கும்போது, கிளாசிக் டெஸ்ட் ஆட்டக்காரர்களான மம்முட்டி, மோகன்லால் போன்றவர்கள் சில காலம் தடுமாறித்தான் போனார்கள். மம்முட்டி வேறுவிதமாக அதில் இருந்து மீண்டுவர, மோகன்லால் இப்போது தனக்கான பாதையை 'திருஷ்யம்’ மூலம் கண்டுகொண்டிருக்கிறார்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">புது ஒலி... முது மொழி!</div>
<div class="subtitle1">இது புது டூயட்</div>
<div class="subtitle2">ம.கா.செந்தில்குமார், படங்கள்: கே.ராஜசேகரன் </div>
<div class="subtitle3"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong><u>''யு</u></strong></span>வனுக்கு நினைவிருக்க வாய்ப்பு இல்லை. இளையராஜா, ஒரு புது கார் வாங்கியிருந்தார். அதில் முதல் சவாரி சென்றோம். முன் இருக்கையில் நான். என் மடியில் யுவன். பின் இருக்கையில் இளையராஜாவும் அவரது துணைவியார் ஜீவாவும். அப்போது யுவன் மிகவும் சிறுவன். ஆனால், அதிக கனம். இவரின் கனத்தைத் தாங்க முடியாத நான், 'உங்க பையனை நீங்களே வெச்சுக்குங்க’ என்பது போல யுவனை அப்படியே அள்ளி, பின் இருக்கையில் இருந்த ராஜாவிடம் தந்தேன். அன்று தந்த யுவனை இன்று திரும்பப் பெற்றுக்கொண்டேன்!'' - வைரமுத்து சொல்வதைக் கேட்டு அதிர்ந்து சிரிக்கிறார்கள் யுவன் ஷங்கர் ராஜாவும் சீனுராமசாமியும். 'இடம் பொருள் ஏவல்’ படத்தின் ஆச்சரியக் கூட்டணி அது!</p>
<p class="content">'பத்மபூஷண்’ பட்டம், வைரமுத்துவை அலங்கரித்த தினம் அது. மலர் மாலைகள், பூச்செண்டுகள், வாழ்த்து மழைக்கு நடுவே, பேட்டிக்கு அமர்ந்தார் வைரமுத்து.</p>
<p class="content">இளையராஜா இசையில் வைரமுத்து பாட்டு எழுதி, 28 ஆண்டுகள் ஆகின்றன. இத்தனை நீண்ட இடைவெளிக்குப் பிறகு, இளையராஜாவின் மகன் யுவனுடன் இப்போது கை கோக்கிறார் வைரமுத்து. 'இடம் பொருள் ஏவல்’ படத்தின் இயக்குநர் சீனுராமசாமிக்கு இந்தக் கூட்டணியைச் சாத்தியப்படுத்தியதில் பெரும் பங்கு!</p>
<p class="content">''இந்த இணைவுக்குக் கனவு கண்டவர் பலர். பலிக்கவைத்தவர் சீனுராமசாமி. அதற்குத் துணை நின்றவர் லிங்குசாமி!'' என்று பேசத் தொடங்கினார் வைரமுத்து.</p>
<p class="content">''சிறுவயதில் இருந்தே யுவனையும் சமீப காலமாக அவருடைய பாடல்களும் எனக்குப் பிடிக்கும். பழைய நினைவு ஒன்றைச் சொல்கிறேன்.</p>
<p style="text-align: center"><img alt="" align="middle" width="400" height="578" src="http://cdnw.vikatan.com/av/2014/02/zmqmfj/images/p90.jpg"></p>
<p class="content">அப்போது இளையராஜா உஸ்மான் ரோடு வீட்டில் குடியிருந்தார். அந்த வீடு 'சிவகங்கைச் சீமை’ காலத்தில்,  கண்ணதாசன் அலுவலகம். அவரை முதலில் நான் சந்தித்த வீடும் அதுதான். அந்த வீட்டில் இந்தப் பையன் தவழ்ந்து விளையாடியபோது ஒருமுறை இளையராஜா சொன்னது இன்றும் என் நினைவில் உள்ளது. 'நான் 40 வயதில் அடைந்த புகழை, இந்தப் பையன் 20 வயதில் எட்டுவான்’ என்றார். 'பொன்குஞ்சாக நினைத்துப் பேசுகிறார்’ என நினைத்தேன். ஆனால், அவரது கணிப்பு பின்னர் பலித்ததில், எனக்கு ஆச்சரியம்!</p>
<p class="content">ராஜா குடும்பத்தில் என் மீது அதீத அன்பு காட்டியவர் அவரது துணைவியார், என் பாசத்துக்குரிய சகோதரி ஜீவா. அந்தச் சகோதரி கையால் பலமுறை உணவு அருந்தியவன் நான். அவர் என்னிடம் ஒருமுறை கேட்டார், 'அவரோடதானே உங்களுக்கு முரண்பாடு. என் மகனுக்குப் பாட்டு எழுத என்ன தயக்கம்?’ என்று. அப்போது, 'இருக்கட்டும்மா... ஒரு காலம் வரும்’ என்றேன். ஆனால், அந்தக் காலம் வரும்போது அதைப் பார்த்து மகிழ, சகோதரி இல்லாமல் போய்விட்டார்.</p>
<p class="content">சில ஆண்டுகளுக்கு முன், 'எனக்குப் பாட்டு எழுத முடியாதா அங்கிள்?’ என்று யுவன் கேட்டார். எனக்கும் ஆசைதான். யுவனின் புதுப்புது ஒலியோடு என் முது மொழி சேர்ந்தால், புது இசை வருமே என்ற ஆவல். ஆனாலும்கூட அந்த இணைப்பினால் அவருக்குப் பாதிப்பு வந்துவிடக் கூடாது என நினைத்து, 'தம்பி... வளர்ந்துட்டு வர்றீங்க. உங்களுக்கு ஒரு சின்ன இடையூறும் வந்துவிடக் கூடாது’ என்று அந்தச் சந்தர்ப்பத்தைத் தட்டிக் கழித்தேன். ஆனால், இன்று யுவன், அசைக்க முடியாத உயரத்துக்குச் சென்றுவிட்டார். இப்போது நேரம் கனிந்ததாக நினைத்தேன். 'இடம் பொருள் ஏவல்’ மூன்றும் கூடிவந்தது போலவே மூவரும் கூடிவிட்டோம்!'' என்று சீனுராமசாமியையும் யுவனையும் இறுக்கி அணைத்துக்கொள்கிறார் வைரமுத்து.</p>
<p class="content"><img alt="" align="right" width="300" height="243" src="http://cdnw.vikatan.com/av/2014/02/zmqmfj/images/p90b.jpg">சின்னச் சின்ன வார்த்தைகளாகப் பேசினார் யுவன். '' 'பூவெல்லாம் கேட்டுப்பார்’ படத்துக்குப் பாட்டு எழுத சார்கிட்ட கேட்டேன். அப்ப வொர்க்-அவுட் ஆகலை. இப்போ செய்தி கேள்விப்பட்டு, 'யுவன் எதுவும் பிரச்னை ஆகிடாதே’னு எனக்கு நெருக்கமானவங்களே விசாரிக்கிறாங்க. சினிமா, பெர்சனல் ரெண்டையும் நான் தனித்தனியா வெச்சுக்கிறது இல்லை. எல்லாமே எனக்கு ஒண்ணுதான். என் அம்மாகிட்ட இருந்து நான் கத்துக்கிட்டது அன்பு செலுத்துறது மட்டும்தான். வாழ்க்கை, இசை... எதையும் அன்பால் வெளிப்படுத்தினால் எந்தப் பிரச்னையும் இருக்காது. அதைத்தான் நான் இப்போ கடைப்பிடிக்கிறேன்!'' என்கிறார் ஜென் துறவி போல!</p>
<p class="content">''கொடைக்கானல் மலைதான் கதைக்களம். பாடல் முழுக்கவே மண் சார்ந்த விஷயங்கள் நிறைய இருக்கும். கதையையும் சூழலையும் சொன்னதுமே அந்த மனநிலையிலேயே யுவன் முதல் பாடலுக்கு டியூன் அமைத்துவிட்டார். அதை கவிஞரிடம் எடுத்து வந்தேன். ஒரு முறைக்கு இருமுறை கேட்டவர், 'டியூனிலேயே குளிர் அடிக்குதய்யா’ என்றார். அழுத்தமான கதைகொண்ட ஒரு சினிமாவுக்கு அனுபவம் வாய்ந்த கவிஞர், இன்றைய இளைஞர்களின் இசைஞர்... இருவரும் சேரும்போது அர்த்தமுள்ள பாடல்கள் வரும். அப்படி ஒரு ரசனைக் கூட்டணி அமைந்ததில் மகிழ்ச்சி!'' என்கிறார் சீனுராமசாமி.</p>
<p class="content"><span style="color: #ff0000"><strong>''இளையராஜா இசையில் வைரமுத்து எழுதிய பாடல்களில் உங்களுக்குப் பிடித்த பாடல்?'' - இந்தக் கேள்வி யுவனுக்கு!</strong></span></p>
<p class="content">''எக்கச்சக்கம். சிம்பிளா... எல்லாப் பாடல்களும்!'' - யோசிக்கவே இல்லை யுவன்.</p>
<p class="content">கேட்பதற்கு முன்னரே பதில் தாவி வருகிறது கவிப்பேரரசிடம் இருந்து... ''யுவன் இசையில், 'நந்தா’ படத்தின் 'முன்பனியா... முதல் மழையா...’, 'தங்கமீன்கள்’ படத்தின் 'ஆனந்த யாழை மீட்டுகிறாய்...’ ஆகிய இரண்டு பாடல்களும் எனக்கு மிகவும் பிடித்தவை. கிறங்கவைத்த இசை. இரண்டிலும் இளமையோடுகூடிய முதிர்ச்சி, நரைக்காத இளமை... அற்புதமான கலவையாக சுதி சேர்ந்திருக்கும்!''</p>
<p class="content"><span style="color: #ff0000"><strong>''இசை, பாடல் வரிகளுக்கு வழிவிட வேண்டும் என்பதில் உறுதியாக இருப்பார் வைரமுத்து. உங்கள் இசையில் மெலடி மட்டுமே பெரும்பாலும் அந்த ரகம். ஆக, உங்கள் கூட்டணியில்... 'மெட்டுக்குப் பாட்டா... பாட்டுக்கு மெட்டா’..?'' </strong></span>- இந்தக் கேள்விக்கு முதல் பதில் யுவனிடம் இருந்து.</p>
<p class="content">'' 'மங்காத்தா’, 'பிரியாணி’யில் ஃபாஸ்ட் பீட்லயும் வரிகள் தெளிவாக் கேக்குமே! நான் எப்பவும் வார்த்தைகளுக்கு முக்கியத்துவம் கொடுப்பேன். அதனால எந்தச் சிக்கலும் இருக்காது!'' தொடர்கிறார் வைரமுத்து.</p>
<p class="content">''யுவனின் மனம் அறிந்து இந்த விஷயத்தைச் சொல்கிறேன். ஒரு படத்தில் மனதின் குரல், சமூகத்தின் குரல் என இரண்டு வகையான பாடல்கள் உள்ளன. மனதின் குரலில் வரிகள் கேட்க வேண்டுமே என கவிஞர்கள் தவிப்போம். சமூகக் குரல் என்பது கூட்டுக் குரல். அது கொண்டாட்டக் குரல். வாத்தியங்களின் ஊழிக்கூத்து. அதில் வாத்தியங்களுக்கே முதல் இடம்.</p>
<p class="content"><img alt="" align="left" width="280" height="103" src="http://cdnw.vikatan.com/av/2014/02/zmqmfj/images/p90a.jpg">ஒரு படத்தின் வசனத்தில் ஒரு வார்த்தைகூட கேட்காமல் இருக்குமா? வசனத்தின் மீது வாத்தியங்கள் ஒலிக்குமா? அப்படி இருக்கையில் பாட்டு, அதைவிட உயர்ந்த மொழி அல்லவா? ஆகவே, அதற்கு வழிவிடுங்கள் என்றுதான் நான் எப்போதும் கேட்பேன். இது என் சின்ன வேண்டுகோள். அதற்காக வாத்தியமே வேண்டாம் என்று சொல்லவில்லை. வாத்தியம் இல்லை என்றால் பாட்டும் இல்லை. எங்கள் தமிழ் மட்டும்தான் கேட்க வேண்டும் என்றால், நாங்கள் புத்தகம்தான் போட்டுக்கொண்டு இருக்க வேண்டும்!</p>
<p class="content">நான் எப்போதும், 'எழுதிக்கொடுத்து இசையமைப்பதற்கு இந்தப் படத்தில் இடம் இருக்கிறதா?’ என்று கேட்பேன். இல்லை என்றால் 'மெட்டு கொடுங்கள்’ என கேட்டு வாங்கி எழுதிக் கொடுத்துவிடுவேன். எழுதிய பாட்டுக்கு மெட்டு போடப்பட்டால், பாடலில் வடிவம் கவிஞர்களால் தீர்மானிக்கப்படும். ஆனால், பாடல் என்றாலே இசைதானே. இசைக்கு மொழி, உடலில் சட்டை போல் இருக்கக் கூடாது. இசையும் மொழியும் உடலின் உறுப்பாக ரத்தமும் சதையுமாக இருக்க வேண்டும். குத்துப்பாட்டு என்பதுகூட கூத்துப்பாட்டு என்பதில் இருந்து மருவி வந்த சொல்லே தவிர வேறல்ல. இயல், இசை வரிசையில், 'கூத்து’ மூன்றாம் தமிழ். ஆனால், அதை, தமிழன் 'குத்து’ என நான்காம் தமிழாக மாற்றிவிட்டான்!'' என்று சிரிக்கிறார் வைரமுத்து, இருவரையும் அணைத்தபடி!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆஸ்கர் ஆபரேஷன்!</div>
<div class="subtitle1">ஆ.அலெக்ஸ் பாண்டியன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ஆ</strong></span>ஸ்கர் ஜுரம் ஆரம்பம்! இந்த ஆண்டுக்கான ஆஸ்கர் விருதுப் பட்டியலில் 'கிராவிட்டி’ படம் பல பிரிவுகளுக்குப் பரிந்துரைக்கப் பட, அதற்குக் கடும் சவால் கொடுக்கிறது 'அமெரிக்கன் ஹஸல்’!</p>
<p class="content">சிறந்த படம், இயக்குநர், திரைக்கதை, நடிகர், நடிகை, துணை நடிகர், துணை நடிகை, படத்தொகுப்பு, ஆடை வடிவமைப்பு, தயாரிப்பு உள்ளிட்ட 10 பிரிவுகளுக்குப் பரிந்துரைக்கப் பட்டிருக்கிறது 'அமெரிக்கன் ஹஸல்’. திரையில் அப்படி என்ன மேஜிக் நிகழ்த்துகிறது படம்?</p>
<p class="content">1978-ல் அமெரிக்காவில் ஊழல் அரசியல் வாதிகளை சிக்கவைக்க எஃப்.பி.ஐ. நடத்திய அதிரடி ஸ்டிங்க் ஆபரேஷன் 'அப்ஸ்காம்’. அதை அப்படியே சினிமாவுக்கான திரைக்கதையாக்கிவிட்டார் இயக்குநர் டேவிட் ஓவன் ரஸ்ஸல். நியூயார்க் நகரில் துணி உலர்த்தும் கடை நடத்தி வருபவர் கிறிஸ்டியன் பேல். போலி ஓவியங்களை பொய் வரலாற்றுப் பின்னணியுடன் விற்பது, வங்கிக் கடன் பெற்றுத் தருவதாகச் சொல்லி கமிஷன் பெற்று ஏமாற்றுவது என சில்லுண்டி கிரிமினல் வேலைகளில் ஈடுபடுபவர். உள்ளூர் கில்மா கிளி ஏமி ஆடம்ஸ் அவருடன் சேர்ந்துகொள்ள, மோசடித் தொழிலை இன்னும் விஸ்தரிக்கிறார்கள்.</p>
<p class="content"><img align="right" width="270" height="390" alt="" src="http://cdnw.vikatan.com/av/2014/02/zmqmfj/images/p28.jpg">ஊழல் அரசியல்வாதிகளைக் கையும் களவுமாகப் பிடிக்கத் திட்டமிடுபவர் எஃப்.பி.ஐ. ஏஜென்ட் பிராட்லி கூப்பர். ஒரு மோசடியின்போது கூப்பரிடம் மாட்டிக்கொள்கிறார்கள் கிறிஸ்டியன்-ஏமி ஜோடி. 'ஊழல் அரசியல்வாதிகளைப் பிடிக்க உதவினால், உங்களை விடுவிக்கிறேன்’ என்று அவர்களிடம் பேரம் பேசுகிறார் கூப்பர். கிறிஸ்டியனுக்கு வேறு வழி இருப்பதாகத் தெரியவில்லை. ஆனால், சின்ன மீனைப் போட்டு பெரிய மீனைப் பிடிக்கும் அந்த ஸ்டிங்க் ஆபரேஷனில் ஏமிக்கு விருப்பம் இல்லை. இதற்கிடையில் கிறிஸ்டியனுடன் ஏமிக்கு நெருக்கம் உண்டாக, அது தெரிந்து பிரச்னை கிளப்புகிறார் கிறிஸ்டியனின் மனைவி ஜெனிஃபர் லாரன்ஸ். அந்தச் சர்ச்சைகளுக்கு இடையில் பிராட்லி கூப்பரின் கிடுக்கிப்பிடி நெருக்குகிறது. பணம், அரசியல், ஊழல், குடும்பம், செக்ஸ், காமெடி... என நிஜ சம்பவங்களின் தொகுப்பைக் கச்சிதமான சினிமாவாக வார்த்திருக்கிறார் இயக்குநர்.</p>
<p class="content">'ஹாலிவுட் ஆர்யா’வான கிறிஸ்டியன் பேல், தொப்பை வயிறுடன் பசை தடவி விக் வைக்கும் காட்சியில் தொடங்கும் படம் 1970-களின் க்ரே மூடில் நகர்கிறது. டெரர் த்ரில்லர் கதை, காமெடிக் காட்சிகள், சுளீர் வசனங்கள் என ஒவ்வொரு ஃப்ரேமும் அட்டகாசம். வெளியான ஒரே மாதத்தில் ஆஸ்கர் பரிந்துரைகள் தவிர, 31 விருதுகளை வென்றிருக்கிறது இந்தப் படம்.</p>
<p style="text-align: center"><img align="middle" width="600" height="408" alt="" src="http://cdnw.vikatan.com/av/2014/02/zmqmfj/images/p28b.jpg"></p>
<p class="content">படத்தின் இயக்குநர் டேவிட், அமெரிக்காவின் பிரபலப் புத்தக வெளியீட்டாளர்களான 'சைமன் - ஸீஸ்டெர்’ நிறுவனத்தின் விற்பனைப் பிரதிநிதியாகப் பணிபுரிந்தவர். சினிமா மீதான தீராக் காதலால் வேலையை விட்டு விலகி, திரைத் துறைக்குள் நுழைந்தவர். இவர் இயக்கிய 10 <img align="right" width="300" height="119" alt="" src="http://cdnw.vikatan.com/av/2014/02/zmqmfj/images/p28a.jpg">படங்களில் ஏழு படங்கள் ரெவ்யூ-ரெவின்யூ... இரண்டிலும் ஹிட். இதற்கு முன்னர் இரண்டு முறை, சிறந்த இயக்குநருக்கான ஆஸ்கர் விருதுக்கு பரிந்துரைக்கப்பட்ட டேவிட், இந்த முறை 'அமெரிக்கன் ஹஸல்’-க்காக நிச்சயம் ஆஸ்கர் வெல்வார் என்று எதிர்பார்ப்பு.</p>
<p class="content">கதாபாத்திர வடிவமைப்பு, 70-களின் நியூயார்க் நகரம், ஆடை வடிவமைப்பு, உண்மைக் கதையைப் படமாக்குதல், பின்னணி இசை, வசனம் என ஒரு சினிமாவின் அத்தனை டிபார்ட்மென்ட்களிலும் டிஸ்டிங்ஷன் தட்டியிருக்கும் டேவிட், 'கிராவிட்டி’, 'கேப்டன் ஃபிலிப்ஸ்’ போன்ற மெகா பட்ஜெட் படங்களுக்கு இடையில் விருதுகளைக் குவிப்பார் என்கிறது பாசிட்டிவ் விமர்சனங்கள். அமெரிக்கக் கலாசாரத்தைப் பிரதிபலிக்கும் படம் என்பது, இன்னும் ஸ்பெஷல்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆல் ஹீரோயின்களுக்கும் கோயில் கட்டுவோம் ப்ரோ!</div>
<div class="subtitle1">தோட்டா ஜெகன், ஓவியங்கள்: ஹரன்</div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>ந</strong></span>தியா பொட்டு, அனுஷ்கா புட்டு, சிம்ரன் ஜாக்கெட், குஷ்பு இட்லி, ரோஜா சட்னினு பொங்குறதுல இருந்து திங்கிறது வரை எல்லா பிராண்டுகளிலும் நடிகைகள் பேரைச் சேர்த்து அழகு பார்க்கும் சமூகம், நம்ம தமிழ்ச் சமூகம்! ஆனா, அப்படிப்பட்ட புண்ணியாத்மா ஹீரோயின்களை, தமிழ் சினிமா என்னைக்காவது கண்ணியமா நடத்தியிருக்கா? மாமி பாயசத்துல முந்திரி போல, மம்மி கேபினட்ல மந்திரி போல, ரெண்டு பக்க டயலாக், நாலு பாட்டு மட்டும் கொடுத்துட்டு அனுப்பிடுறாங்க.</p>
<p class="content">அந்தக் கால ரம்யா கிருஷ்ணன்ல ஆரம்பிச்சு இந்தக் கால த்ரிஷா கிருஷ்ணன் வரைக்கும் ஹீரோயின்களை தமிழ் சினிமா கையாளும் விதத்தை, அந்த லார்டு கிருஷ்ணனே பொறுக்க மாட்டார். உச்சி முதல் உள்ளங்கால் வரை சமூக சேவைக்காகவே அர்ப்பணிச்ச அந்த வெள்ளை உள்ளங்களின் வேதனைக் குமுறல்கள் உங்க காதுக்குக் கேட்கலையா?</p>
<p class="content">துணிக் கடையில் ஆயிரம் நல்ல புடவை இருக்கிறப்ப, மழை சீன்ல நனையுற நடிகைகளுக்கு வெள்ளைப் புடவை மட்டுமே தர்ற மோசமான உலகம் சார் இது.</p>
<p class="content">ரெண்டு கண்ணுலயும் டக்கீலா வெச்சிருக்கிற தானைத் தலைவி ஷகிலா படிச்சிருந்தா, வக்கீலா ஆகியிருக்கலாம். இருந்தாலும் இளைஞர் நலனுக்காக தன் சுயநலம் பார்க்காம பெரிய மனசோட நடிக்க வந்தாங்க. ஆனா, இந்த டைரக்டர்கள் ஷகீலாவை நடிக்கவெச்சதைவிட, குளிக்கவெச்சதுதானே அதிகம்.</p>
<p class="content">முன்னாடி விஜயசாந்தியை நடிக்கவெச்சு, பெண் போலீஸை நெருப்பாக் காட்டியிருக்காங்க. லட்சுமி, ஜெயசுதாவை நடிக்க வெச்சு பெண் போலீஸைப் பொறுப்பாகவும் காட்டியிருக்காங்க. ஆனா, இப்ப அமலா பால், காஜல் அகர்வாலை பெண் போலீஸாப் போட்டு சிரிப்புக் காட்டுறாங்கய்யா சிரிப்பு. எட்டாப்பு அரைப் பரீட்சையோட கிளம்பி நடிக்க வந்த, மூக்கும் மூக்கும் இடிச்சுக்காம முத்தம் கொடுக்கக்கூடத் தெரியாத பச்ச மண்ணுங்கய்யா அதுங்க! அவங்க கையில ஒரு டிஸ்ட்ரிக்ட் பாதுகாப்பை டிசைட் பண்ற பொறுப்பைக் கொடுக்கிறது... நியாயமாரே!</p>
<p style="text-align: center"><img alt="" align="middle" width="600" height="539" src="http://cdnw.vikatan.com/av/2014/02/zmqmfj/images/p40.jpg"></p>
<p class="content">ஜோதிகா மொகத்துல மீசை வரையுறது, அசின் ஜீன்ஸ் பாக்கெட்டுக்குள்ள கையை விடுறது, அனுஷ்காவை லுங்கி டான்ஸ் ஆடவிடுறது, ஆங்ரி பேர்ட்ஸ் விளையாடுற கார்த்திகாவை ஆடு மேய்க்கவிடுறது, வேதிகா முகத்துல கறுப்பு மையைக் கரைச்சு ஊத்துறது, நஸ்ரியாவை நைட்டி டான்ஸ்ல குதிக்கவெக்கிறதுனு... எப்படித்தான் இப்படி யோசிக்கிறாங்களோ? பாம் போட யோசிக்கிறவன்கூட, இப்படி ரூம் போட்டு யோசிக்க மாட்டான் பாஸ்!</p>
<p class="content">பாக்யராஜோட டான்ஸ் ஆடுறது 'பரதநாட்டிய’ பானுப்ரியாவுக்கு, முன் ஜென்ம சாபம். முறுக்கைக்கூட கடிச்சுத் திங்கத் தெரியாத மீனாவை, நாலு நல்லி எலும்பை வாய்க்குள்ளேயே உடைச்சு கரகரனு மாவா அரைச்சுத் திங்கிற ராஜ்கிரணுக்கு ஜோடி போட உங்களுக்கு எப்படிய்யா மனசு வந்துச்சு? முட்டம் பீச்ல குடையும் கையுமாக் கூந்தல் பறக்க நடந்துபோன ரேகாவை, ராமராஜனோட காளை மாட்டுல பால் கறக்கவிட்ட பாவத்தை, பக்கத்துல நின்ன பசு மாடுகூட மன்னிக்காது. ஊரே கூடி ஊலல்லலா பாடினாலும், உதயநிதி மேல ஹன்சிகாவுக்குக் காதல் வந்து ஃபீல் ஆகி ஆஃப் தேடினது... நோ கமென்ட்ஸ். பவர் ஸ்டாருக்கு ஜோடியா நடிக்கிறவங்க எல்லாம் நாயகிங்க இல்லைண்ணே, தமிழ் சினிமாவின் தியாகிங்க!</p>
<p class="content">வெள்ளைக்காரனெல்லாம் ஒரு ஹீரோ ஹீரோயின், ஒரு கப்பலை வெச்சுக்கிட்டு அற்புதமாப் படம் எடுக்கிறான். நம்மாளுங்க ஹீரோ, ஹீரோயின் ப்ளஸ் ஹீரோயின் தொப்புளை வெச்சுக்கிட்டு பண்ற அலம்பல் சலம்பல் இருக்கே.. குமுதா, ரொம்பப் பாவம் அண்ணாச்சி!</p>
<p class="content">விரலால வாக்கிங் போறது, வாயால ஜாக்கிங் போறது, உரலை எடுத்து வந்து உள்ளூர்ல நோம்பி மாவு இடிக்கிறது, பம்பரத்துல ஆக்கர் போடுறதுனு நீங்க பண்ற அராஜகத்</p>
<p class="content">துக்கு, அந்தத் தொப்புளுக்கு மட்டும் வாய் இருந்திருந்தா உங்க ஸ்கிரிப்ட் மேலயே துப்பியிருக்கும்! ஏம்ப்பா ஏய்ய்ய்ய்... ஆம்லெட் ஆஃபாயில் ஆரம்பிச்சு செட் தோசை, பொடி தோசை, பணியாரம் சுட ஹீரோயின்கிட்ட இருக்கிறது இடுப்பா இல்லை... இண்டக்ஷன் அடுப்பா?</p>
<p style="text-align: center"><img alt="" align="middle" width="450" height="179" src="http://cdnw.vikatan.com/av/2014/02/zmqmfj/images/p40a.jpg"></p>
<p class="content">நாலணா, எட்டணா, ஒரு ரூபா, ரெண்டு ரூபா, அஞ்சு ரூபா, பத்து ரூபானு சில்லறை காசுலகூட ஆறு வகைதான்யா இருக்கு. ஆனா, தமிழ் சினிமா லூஸு ஹீரோயின்கள் நூறு வகைகள் இருக்காங்களே!</p>
<p class="content">புக்குக்குள்ள மயிலிறகை வைச்சு 'குட்டி போடு’ங்கிறது, சுப்ரமணி நாய்க்குட்டிக்கு ஜட்டி போடுவேங்கிறது, ஃபாரீன் ரோட்டுல பல பேரு பார்க்கத் தனியா ஆடுறது, 'சின்னதம்பி’கிட்ட தாலி கட்டிக்கிட்டுப் பலியாகிறது, 'மன்னன்’ ரஜினிகிட்ட தாலி கட்டிக்கிட்டு பழிவாங்குறது, ஏர்வாய்ஸ் ஓனரை ஜட்டி விளம்பரத்துல நடிக்கக் கூப்பிடுறதுனு தமிழ் சினிமா ஹீரோயின்களை இந்த இயக்குநர்கள் செய்ய வெச்ச லூஸுத்தனங்களை புத்தகமாப் போட்டா, அது 'நெஞ்சுக்கு நீதி’யை மிஞ்சும் பவுண்டு வால்யூம்களா வருமே!</p>
<p class="content">இதுக்காகவே லைலா, ஜெனிலியாவைக் கஷ்டப்பட்டு கல்யாணம் கட்டிக்கொடுத்து மும்பைக்கு ஃப்ளைட் ஏத்திவிட்டா, அடுத்த பஸ்ல தமன்னா, நயன்தாரா, நஸ்ரியானு புது லோடு அடிக்கிறீங்களே... ஏன் இந்தக் கொலவெறி!</p>
<p class="content">நாட்டுல அட்டூழியம் பண்ணவனைத் தேடி ஹீரோ காட்டுக்குப் போறதுக்கு ஒரு லாஜிக் இருக்கு. ஆனா, வில்லனை வேட்டையாடப் போற விபரீதமான இடத்துக்கு ஹீரோயினை எதுக்கு இழுத்துக்கிட்டுப் போகணும்கிறேன்? நிஜத்துல படத்தோட ஆடியோ ரிலீஸுக்கு சத்யம் தியேட்டருக்குக்கூட வராத இந்தப் புள்ளைங்க, படத்துல சத்யமங்கலம் காட்டுக்கே சகஜமாப் போயிடுதுங்க. மொத்த பாடியையும் இரும்பாக்கி, எல்லா நாடி நரம்பையும் முறுக்கேத்தி முஷ்டியில வெறியேத்தி ஒன்றரை டன்ல வில்லன்களை ஓங்கி அடிக்க ஹீரோயின்கள் என்ன 'சிங்கம்’ பட சூர்யாவா? நல்லாப் பாருங்க மக்களே... அவங்கள்லாம் நேத்து துளிர்விட்ட வெத்தலைக் கொடிங்கய்யா!</p>
<p class="content">நிஜ வாழ்க்கையில் நாய் செத்துப்போனாக்கூட நாலு மாசம் குளிக்காமக்கொள்ளாம வாழும் தெய்வங்கள் நம்ம ஹீரோயின்கள். ஆனா, சினிமாவில் பெத்த தாயோ தகப்பனோ செத்துப்போன அடுத்த காட்சியிலேயே அவங்களுக்கு ஹீரோவோட டூயட் வெக்கிறீங்களே... சட்டுனு அவுத்துத் தூக்கி எறிய அது என்ன ஊதா கலர் ரிப்பனா? ஊட்டி வளர்த்த ஆத்தா அப்பன்யா!</p>
<p class="content"><img alt="" align="right" width="300" height="86" src="http://cdnw.vikatan.com/av/2014/02/zmqmfj/images/p40b.jpg">எல்லாப் படங்கள்லயும் வில்லன் என்ன செய்றான்? ஹீரோயினோட இடுப்பைக் கிள்ளுறான்... உடுப்பை இழுக்கிறான்... தாவணியைப் பிடுங்கிக் கையில் கட்டிக்கிறான்! ஆனா, இந்த வில்லனை அடிச்சுப் போடுற ஹீரோ, திரும்ப அதே வேலையையே ஹீரோயின்கிட்ட செய்றான். இதுக்கேன் யூ டர்ன் போட்டு, டேபிளை உடைச்சு, காத்துல பறந்து, ரத்தத்தைத் தெளிச்சு... அய்யய்யோ!</p>
<p class="content">'மாற்றம் ஒன்றே மாறாதது’னு சொல்லும் செயலுமா வாழும் தெய்வம் நயன்தாராவா இருக்கட்டும், 'மாற்றம் அதிகமானா, ஏமாற்றம் வரும்’கிறதுக்கு வாழும் உதாரணமா இருக்கும் நமீதாவா இருக்கட்டும், 'ஒண்ணுமில்லாத விஷயத்தை ஊதிப் பெருசாக்கும்’ நஸ்ரியாவா இருக்கட்டும், 'கண்ணால் காண்பதும் பொய்... தீர விசாரிப்பதே மெய்’னு உணர்த்துற அமலா பாலா இருக்கட்டும், 'காதலுக்கு வயசும் சைஸும் தேவை இல்லை’னு அழுத்தமா சொன்ன ஆண்ட்ரியாவா இருக்கட்டும், 'மணல்ல புரண்டு நடிச்சாலும், மக்களவையில் சவுண்டுவிட முடியும்’னு நிரூபிச்ச 'குத்து’ ரம்யாவா இருக்கட்டும், 'விளம்பரப்படுத்தினால்தான் நாம வாழுறதே தெரியும்’னு புரியவெச்ச கனகாவா இருக்கட்டும், 'வாழ்க்கையையே விளம்பரமா நடிக்க முடியும்’னு நிரூபிச்சுட்டு இருக்குற சினேகாவா இருக்கட்டும்... நடிகைகள் வெறுமனே நடிச்சுட்டு மட்டும் போகலை குமாரு... நாட்டுக்கு நாலு நல்ல விஷயங்களை நறுக்குனு இப்படி மறைமுகமாச் சொல்லிட்டும் போறாங்க!</p>
<p class="content">ஆனா, அவங்களை இந்தப் பாடு படுத்துறோமே..!</p>
<p class="content">மதிப்பிற்குரிய நடுவர் அவர்களே, நான் தெரியாமல்தான் கேட்கிறேன்... தமிழ் சினிமா தாய்க்குக் கண்ணில்லையா? இல்லை தமிழ் சினிமா ஹீரோயின்கள்தான் பெண்ணில்லையா?</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">‘ஒரு டாக்டரால முடியாதது குவார்ட்டரால முடியும்!’</div>
<div class="subtitle1">க.நாகப்பன்</div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>''இ</strong></span>ப்போ நிறைய காமெடிப் படங்கள் வருது. அப்பாகூட இருக்கும்போது பையன் சிரிக்க மாட்டான். ஆனா, ஃப்ரெண்ட்ஸ்கூட இருந்தா அவனே விழுந்து விழுந்து சிரிப்பான். இது ஒரு ஜெனரேஷன். சில ஜோக்ஸை அப்பா ரசிக்க மாட்டார். ஆனா, தன் குடும்பத்தில் நடக்கும் விஷயங்களையே ஸ்கிரீனில் காமெடியாப் பார்க்கும்போது விழுந்து விழுந்து சிரிப்பார். இது இன்னொரு ஜெனரேஷன். இந்த ரெண்டு ஜெனரேஷனையும் ஒரே இடத்தில் உட்கார வெச்சு, கைதட்டி சிரிக்கவைக்க முடியுமானு யோசிச்சேன். அந்த முயற்சிதான்... 'வாலிப ராஜா’!'' - தான் இயக்கும் முதல் படத்துக்கு வசீகர இன்ட்ரோ கொடுக்கிறார் இயக்குநர் சாய் கோகுல் ராம்நாத். கே.வி.ஆனந்தின் முகாமில் இருந்து வந்திருக்கும் அறிமுகம்.</p>
<p class="content">''ஒரு துணிக்கடைக்குப் போறீங்க... பச்சை கலர் சட்டையும் பிடிச்சிருக்கு. நீலக் கலர் சட்டையும் பிடிச்சிருக்கு. ஏதாவது ஒண்ணுதான் எடுக்க முடியும். மனசைத் தேத்திக்கிட்டு, ஏதோ ஒண்ணை செலெக்ட் பண்ணிடுவீங்க. தியேட்டருக்குப் போறீங்க. அஜித், விஜய் படம் ரிலீஸ் ஆகிருக்கு. ஒரு படம்தான் பார்க்க முடியும். உங்க ரசனைக்கு ஏத்த மாதிரி ஏதோ ஒண்ணை செலெக்ட் பண்ணி படம் பார்ப்பீங்க. நீங்க வாங்காத சட்டைக்கோ, பார்க்காத படத்துக்கோ இதனால் பெருசாப் பாதிப்பு வந்துடாது. இந்த இடத்துல உங்க விருப்பம் ரெண்டு பொண்ணுங்களா இருந்து, அவங்களுக்கும் உங்களைப் பிடிச்சிருந்தா, யாரைத் தேர்ந்தெடுப்பீங்க? குழப்பமா இருக்கும்ல! அந்தக் குழப்பதைத் தீர்த்து வைக்கும் சைக்யாட்ரிஸ்ட், சந்தானம் மாதிரி ஒருத்தரா இருந்தா... கதை கலகலனு இருக்கும்ல. அதுதான் படம்!</p>
<p style="text-align: center"><img alt="" align="middle" width="600" height="845" src="http://cdnw.vikatan.com/av/2014/02/zmqmfj/images/p52sa.jpg"></p>
<p class="content">சந்தானம்தான் 'வாலிபராஜா’. பலரின் பிரச்னைகளைப் புரிஞ்சுக்கிட்டு தீர்வு சொல்ற மனநல மருத்துவர். சினிமாக்காரங்க படத்தோட ஒன்லைன் கேட்கிற மாதிரி, டாக்டர் சந்தானம் தன் பேஷன்ட்ஸ்கிட்ட அவங்க பிரச்னைகளின் ஒன்லைன் கேட்பார். பிடிச்சிருந்தா, ட்ரீட்மென்ட் கொடுப்பார். அப்படி சேதுவின் இந்த 'டபுள் டிராக்’ ஒன்லைன், சந்தானத்துக்கு ரொம்பப் பிடிச்சுப்போகும். அவருக்கு உதவுவார். லோக்கல் காமெடியோட, புத்திசாலித்தனமான காமெடிகளையும் இதில் சந்தானம் பண்ணியிருக்கார்!''</p>
<p class="content"><span style="color: #ff0000"><strong><img alt="" align="right" width="250" height="355" src="http://cdnw.vikatan.com/av/2014/02/zmqmfj/images/p52.jpg">''சந்தானம்னாலே பன்ச்தானே... சில சாம்பிள் சொல்லுங்க!''</strong></span></p>
<p class="content">'' 'உன் காதலைப் போரடிக்காமப் பாத்துக்கிட்டா, அது உன்னை பீர் அடிக்காம பாத்துக்கும்’, 'ஒரு டாக்டரால முடியாதது ஒரு குவார்ட்டரால முடியும்’, 'மாடு முன்னாடி போனா முட்டும்... ஃபிகர் பின்னாடி போனா திட்டும். ஆனா, ரெண்டையுமே மேய்க்கிறது ரொம்பக் கஷ்டம்’... இவை இப்போதைக்குச் சொல்லக்கூடிய உதாரணங்கள். படத்துல சிச்சுவேஷனோட பார்க்கும்போது, இன்னும் பல காமெடி அள்ளும்!''</p>
<p class="content"><span style="color: #ff0000"><strong>''சந்தானம், சேது, விசாகா சிங்னு 'கண்ணா லட்டு தின்ன ஆசையா’னு அதே டீம்... ஹிட் ராசியா?''</strong></span></p>
<p class="content">''நிச்சயமா! அந்த டீம் எல்லாருக்கும் பிடிச்சது. அவங்க பண்ண காமெடியும் செமத்திய வொர்க் அவுட் ஆகியிருந்தது. அதே டீமை வெச்சு சந்தானம் சார் திரும்ப ஒரு படம் பண்ணணும்னு நிறையக் கதைகள் கேட்டார். என் கதையை செலெக்ட் பண்ணினார். சேது, விசாகா... ரெண்டு பேருக்குமே பக்கத்து வீட்டுப் பசங்க லுக். இதே மாதிரி ஒவ்வொரு கேரக்டரையும் சிம்பிளா டிசைன் பண்ணியிருக்கோம். பக்கத்து வீட்டுல நடக்கிற ஜாலி சேட்டைகளை ரசிச்சுப் பார்ப்போமே... அப்படித்தான் இருக்கும் இந்தப் படம்!''</p>
<p class="content"><span style="color: #ff0000"><strong>''கே.வி.ஆனந்த் கேம்ப்ல என்ன கத்துக்கிட்டீங்க?''</strong></span></p>
<p class="content">'' 'அயன்’, 'கோ’ ரெண்டு படங்கள் அவர்கிட்ட வேலை பார்த்தேன். ஒரே சமயத்துல கேமரா முன்னாடி 100 பேரைச் சமாளிக்கிற வித்தை தெரியும் அவருக்கு. எவ்வளவு பெரிய கூட்டத்தையும் ரொம்ப கூலா சமாளிச்சு, வேணும்கிற பெர்ஃபார்மன்ஸை வாங்கிடுவார். கதைக்குத் தேவையான ஷாட்களை மட்டும் எடுக்கிற கலையை அவர்கிட்ட கத்துக்கிட்டேன். அது எல்லா இயக்குநர்களுக்கும் அவசியம் தேவைப்படுற ஓர் ஆளுமை!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கோலி சோடா - சினிமா விமர்சனம் </div>
<div class="subtitle1"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>மு</strong></span>கமற்ற நான்கு விடலைப் பசங்கள், தங்களுக்குக் கிடைத்த முகவரியை, அடையாளத்தை மீட்டெடுக்கப் போராடும் அர்த்தமுள்ள கதை!  </p>
<p class="content">கோயம்பேடு மார்க்கெட்டில் காய்கறி மூட்டைகள் தூக்கும் நான்கு விடலைகள். தங்கள் 'காட் மதர்’ ஆச்சியின் சொல் பேச்சு கேட்டு, வாழ்க்கையில் முன்னேற நினைக்கிறார்கள். மார்க்கெட்டை பல வருடங்களாகத் தன் காலடியில் வைத்திருக்கும் கந்துவட்டி நாயுடுவின் குடோனில் மெஸ் திறக்கிறார்கள். பிசினஸ் நூல் பிடித்து ஏறி வரும் நேரத்தில் நாயுடுவின் அடியாள் பழக்கதோஷத்தில் அந்த மெஸ்ஸை முறைகேடாகப் பயன்படுத்த, சாப்பிடத் தேடி வந்த கூட்டம் ஓடிக் கலைகிறது. மெஸ்ஸை தங்கள் அடையாளமாக நினைக்கும் நால்வரும், அதைக் காப்பாற்ற நாயுடுவுக்கு எதிராகக் கொடி பிடிக்கிறார்கள். எதிர்ப்பு தகராறாக மாற, நாயுடுவின் அடியாள் கும்பல் ஆயுதம் எடுக்கிறது. நால்வரும் என்ன ஆனார்கள் என்பது செம ஜிவ்வ்வ் சினிமா!  </p>
<p class="content">சின்னப் பசங்களை வைத்து ஆக்ஷன் பேக்கேஜில் காமெடி, காதல், கனவு, உழைப்பு, பகை எனக் கலந்துகட்டி அசத்தல் சினிமா கொடுத்திருக்கிறார் இயக்குநர், ஒளிப்பதிவாளர் விஜய்மில்டன். அரை டிக்கெட் பசங்களுக்கும் முரட்டு அடியாட்களுக்குமான, சரிசமம் இல்லாத மோதல், மெதுமெதுவாகக் கிளை விடுவதும், பகை மூள்வதுமாகப் படிப்படியாகப் பதட்டத்தை அதிகரித்திருக்கும் திரைக்கதை... வெல்டன் மில்டன். கேள்வி கேட்க ஆளே இல்லாத பசங்களை எப்படி வேண்டுமானாலும் காட்டியிருக்கலாம். ஆனாலும் தம், தண்ணி, காமம், மோகம் எதுவும் இல்லாமல் அடக்கம், ஒழுக்கம் என நல்லவிதமாகக் காட்டியிருப்பது.. சமூக பொறுப்புணர்வு!</p>
<p class="content"><img align="right" width="255" height="202" alt="" src="http://cdnw.vikatan.com/av/2014/02/zmqmfj/images/p8.jpg">'பசங்க’ படத்தில் கூட்டணி அமைத்த 'குட்டிப் பசங்க’ கிஷோர், ஸ்ரீராம், பாண்டி, முருகேஷ§க்கு இதில் மீசை அரும்பும் 'சின்னப் பசங்க’! குறும்பில் இருந்து பொறுப்பு, அமைதியில் இருந்து ஆக்ரோஷம், நட்பில் இருந்து காதல் என படத்தில் மனம் மாறும், தடம் மாறும் எல்லா இடங்களிலும் மாற்றத்தை அழகாகச் சித்திரிக்கிறார்கள். கையில் நாலு காசு பார்த்ததும் ஒரு மொபெட் வாங்குவது, ரௌடி சிக்கன் கேட்கும்போதெல்லாம் மனதுக்குள் மருகிப் புழுங்குவது, இயலாமையில் பரிதவிப்பது... என வாழ்க்கையின் முதல் படியில் இருப்பவர்களின் சந்தோஷத்தையும் பரிதவிப்பையும் ஒருசேரக் காட்டும் இடங்களில்.. க்ளாஸ் பாய்ஸ்!  </p>
<p class="content">அடாவடி சீதா செம சேட்டை. எத்துப்பல், சோடாபுட்டிக் கண்ணாடி என வழக்கமாக தமிழ் சினிமா கிண்டலடிக்கும் தோற்றத்தில் வந்து, மனதைக் கொள்ளைகொள்கிறார். 'உனக்குமா... அப்போ இன்னொரு ஜூஸ் சொல்லு’ என்று காதலிக்க ஐடியா கொடுப்பது, 'கிரீன் சிக்னலுக்கு’ ரியாக்ஷன் வராமல் தவிப்பது, நண்பர்கள் அடிபடுவதைப் பார்த்து ரௌடிகளின் மீது எகிறிப் பாய்ந்து அடிப்பது என... படம் நெடுக அட்டகாசப்படுத்துது பொண்ணு. ஒரு செடி... செம ஃப்ளவர்! அமைதியாக வரும் சாந்தினியின் நடிப்பில் அத்தனை பாந்தம். ஆச்சி பொண்ணுல்ல... அழகு!  </p>
<p class="content">'ஏன்டா திரும்பி வர இவ்ளோ லேட்டு?’ என்று கதறும் 'ஆச்சி’ சுஜாதா, ஈகோவில் துடித்து வெடிக்கும் 'நாயுடு’ மதுசூதன், பசங்களைக் கண்டாலே வெறியாகும் 'மயில்’ விஜய்முருகன், காவல் நிலையத்தில் அந்தச் சலம்பு சலம்பும் இமான்... என ஒவ்வொரு கதாபாத்திர வார்ப்பும் நடிப்பும் பக்கா!  அதிலும் ஆச்சிக்கும் நால்வருக்கும் இடையே வரும் பாசப் பரிமாற்றம் நிஜ வாழ்க்கையில் நாம் காணும் அன்பையும் பரிவையும் மிக அருகில் காட்டுகிறது.  </p>
<p class="content">படத்தின் ப்ளஸ் பாண்டிராஜின் வசனங்கள். 'நஷ்டத்துல இயங்குற ஆவின் கம்பெனி பாலையே  டோர் டெலிவரி பண்ணும்போது, லாபத்துல இயங்குற டாஸ்மாக் ஏன் டோர் டெலிவரி பண்ணக் கூடாது?’, 'திருப்பி அடிக்க நாங்க பெரிய பசங்களும் இல்லை. பயந்து ஓட நாங்க சின்னப் பசங்களும் இல்லை’ என எந்தச் சூழ்நிலையின் கனத்தையும் கலகலப்பையும் சட்டென மனதில் புகுத்துகிறது.</p>
<p class="content"><img align="left" width="110" height="111" alt="" src="http://cdnw.vikatan.com/av/2014/02/zmqmfj/images/p8a.jpg">படத்தின் மைய நாயகன் திகுதிகு திரைக்கதைதான். ஆச்சியை வீட்டில் உட்காரவைத்துவிட்டு பசங்களை வெளுத்தெடுக்கச் சொல்வது, பூட்டிய கடைக்குள் நாயுடுவை நான்காகப் பிரிந்து கார்னர் செய்வது... என ஒவ்வோர் அரை மணி நேரத்திலும் டென்ஷனும் பதைபதைப்பும் ஏற்றுகிறார்கள்.  </p>
<p class="content">ஆனாலும் ஆங்காங்கே கேள்விகள் அலையடிக்கிறதே? சீதா தனி ஆளாக வட மாநிலங்களில் அலைந்து நண்பர்களைக் கண்டுபிடிப்பது ஏன் சார்? அத்தனை விவரமான பசங்களுக்கு சென்னைக்கு பஸ் பிடிக்கத் தெரியாதா? மார்க்கெட் தாதாவை 'பிளான் ஏ, பிளான் பி’ என்று திட்டமிட்டுச் சாய்ப்பதெல்லாம்... கொஞ்சம் கவனிச்சிருக்கலாம் பாஸ்!</p>
<p class="content">அருணகிரி இசையில் 'ஜனனம் ஜனனம்’, 'ஆல் யுவர் பியூட்டி’ பாடல்கள் இனிமை. ஆக்ஷன் அதிரடிக் கதைக்கு சீளினின் பின்னணி இசை கச்சிதம். கோயம்பேடு மார்க்கெட் உலகத்தை நம்மைச் சுற்றி நிகழ்த்துகிறது விஜய்மில்டனின் கேமரா.</p>
<p class="content">'கிர்ர்ர்ர்ர்’ என பொங்கிப் பூரிப்பதால், சொல்லி அடிச்சிருக்கு செம 'கோலி சோடா’!</p>
<p style="text-align: right"><span style="color: #ff0000"><strong>- விகடன் விமர்சனக் குழு</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தங்கத் தமிழ் - 3</div>
<div class="subtitle1">தமிழுரை - அறிவுமதி, எழிலுரை - டிராட்ஸ்கி மருது </div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="420" height="668" src="http://cdnw.vikatan.com/av/2014/02/zmqmfj/images/p46.jpg"></p>
<p class="content"><span style="color: #ff0000"><strong>கா</strong></span>ன மஞ்ஞை யறையீன் முட்டை<br>
வெயிலாடு முசுவின் குருளை உருட்டும்</p>
<p class="content"> (குறிஞ்சி - தலைவி கூற்று)</p>
<p style="text-align: center"> <span style="color: #ff0000"><strong>- கபிலர், குறுந்தொகை 38 </strong></span></p>
<p class="content"><span style="color: #0000ff"><strong>கா</strong></span>ட்டுமயில் கற்பாறைகளில் இட்டுவைத்த<br>
முட்டையொன்றை<br>
வெயில்குளிக்கும்<br>
கருங்குரங்குக்குட்டியொன்று<br>
உருட்டிக்கொண்டிருக்கிறது.</p>
<p class="content">குறுந்தொகையின் இந்த இரண்டு வரிகளுக்கு<br>
இவ்வளவுதான் பொருளா?</p>
<p class="content">இல்லைங்க.</p>
<p class="content">இதற்குள் இருக்கும் பழந்தமிழர்தம் பல்லுயிர் சார்ந்த<br>
அறிவியல் மூளையின் ஆற்றலை அறிந்தால்<br>
அசந்துபோவீங்க.</p>
<p class="content">ஆமாங்க.</p>
<p class="content">இந்த முட்டையை இட்ட தாய் மயில்<br>
என்ன ஆனது... தெரியல.<br>
எங்கே போனது... புரியல.</p>
<p class="content">தனித்துக்கெடக்குது<br>
அந்த மயில் முட்டை.</p>
<p class="content">தவித்துப்போகிறான் புலவன்.<br>
வாழவந்த புலவன்தான். ஆனாலும் வாழ்ந்து கண்ட புலவன்.<br>
அதனை அழகா எடுத்து ஒரு சிறிய குரங்குக்குட்டியோட<br>
கையில் கொடுக்கிறான்.</p>
<p class="content">அய்யோ... அய்யோ... அறிவுள்ள யாராவது... அத<br>
அந்தக் குரங்குக்குட்டிகிட்டபோயி கொடுப்பாங்களா?</p>
<p class="content">அது ஒடச்சிடுமே... அது ஒடச்சிடுமே!</p>
<p class="content">நீங்க பயப்படுவீங்க.</p>
<p class="content">ஏன்னா, நீங்க நாட்டுல வாழுறவங்க.<br>
பயணங்கள்ல<br>
ஊர்திகளை நிறுத்தி நிறுத்தித் தின்பண்டங்களைக் கொடுத்து<br>
குரங்குகளைப் பிச்சைக்காரர்களா மாத்தினவங்கதானே.<br>
ஏன்... அந்தமானில் வாழும்<br>
பழங்குடி மக்களையும் அப்படித்தானே!</p>
<p class="content">ஆனா... அந்தக் கபிலக் கிழவன் பயப்படலிங்க<br>
அவனுக்குத்தான் காடு தெரியுமே; மலை தெரியுமே.<br>
அவன் நம்மப்போல மனிதர்களுக்கான உலகத்துல<br>
வாழப் பழகலயே.<br>
உயிர்களுக்கான உலகத்துல வாழ்ந்த தமிழர்களோட அல்லவா<br>
வாழப் பழகியிருக்கான்.</p>
<p class="content">அதனாலதாங்க<br>
அது கையில துணிச்சலாத்<br>
தூக்கிக் கொடுத்துட்டான்.</p>
<p class="content">அது என்ன செய்யுது?</p>
<p class="content">மாலை வெப்பம் ஊறிய வழுவழுப்பான<br>
பாறையில<br>
ஒரே சீரா... அந்த மயில் முட்டைய<br>
அது உருட்டிக்கிட்டிருக்கு.</p>
<p class="content">அப்படின்னா...</p>
<p class="content">ஒரு முட்டை குஞ்சு பொரிக்க... அதுக்கு என்னங்க வேணும்?<br>
தாய் அந்த முட்டையின் மீது அமர்ந்து<br>
அதன் அடிவயிற்றுச் சூட்டைத் தரவேணும்.<br>
அதுதான் அந்த முட்டைக்குக் கிடைக்க வாய்ப்பில்லையே.</p>
<p class="content">அப்படின்னா... அது குஞ்சு பொரிப்பதற்கான<br>
சூடு?</p>
<p class="content">அதாங்க... அந்தப் பாறையோட வெப்பச் சூட்டுல<br>
அந்தக் குட்டி உருட்டுதுல்ல.<br>
அந்தப் பாறை வெப்பத்தையே தாயின் அடிவயிற்றுச் சூடா<br>
வாங்கி... வாங்கி...<br>
அந்த முட்டை குஞ்சு பொரிக்குங்கிற<br>
அறிவியல்நுட்பத்தை மூவாயிரம் ஆண்டுகளுக்கு முந்தைய<br>
அந்த மூளை... எவ்வளவு எளிமையாச் சிந்திச்சிருக்கு பாருங்க!</p>
<p style="text-align: right"><span style="color: #ff0000"><strong>தமிழ் வளரும்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சொல்வனம்</div>
<div class="subtitle1">ஓவியங்கள்: ஸ்யாம்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="439" alt="" src="http://cdnw.vikatan.com/av/2014/02/zmqmfj/images/p50.jpg"></p>
<p style="text-align: center"><img align="middle" width="700" height="541" alt="" src="http://cdnw.vikatan.com/av/2014/02/zmqmfj/images/p50a(1).jpg"> </p>
<p class="content"> </p>
<p class="content">உங்கள்  கவிதைகளை,  'சொல்வனம்’,  ஆனந்த விகடன்,  757,  அண்ணா சாலை, சென்னை-2 என்ற முகவரிக்கு, அல்லது <a href="mailto:solvanam@vikatan.com">solvanam@vikatan.com</a> என்ற மின்னஞ்சல் முகவரிக்கு தொடர்பு  எண்ணுடன் அனுப்புங்கள்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஊற்றுக்கண்! - கவிதை</div>
<div class="subtitle1">சக்தி ஜோதி, ஓவியம்: ம.செ.,</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="769" alt="" src="http://cdnw.vikatan.com/av/2014/02/zmqmfj/images/p43.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வேடிக்கை பார்ப்பவன் - 15</div>
<div class="subtitle1">நா.முத்துக்குமார், ஓவியங்கள்: செந்தில்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>கனவின் கைப்பிடியில் </strong></span></p>
<p class="content">''கட்டடங்களின் விரிசல்களுக்கு இடையே வேர் விட்டுப் பூக்கும் ரோஜாச் செடிகளை நீங்கள் பார்த்ததுண்டா? இயற்கை விதிகளைத் தவறாக்கி கால்கள் இல்லாமல் நடக்க அவை கற்றுக்கொடுக்கின்றன; அவை கனவுகளோடு வாழ்கின்றன. அதனால்தான் அவற்றால் தூய்மையான காற்றைச் சுவாசிக்க முடிகிறது!''</p>
<p style="text-align: right"><span style="color: #ff0000"><strong>- ஹிராகி முராகோமி, ஜப்பானிய எழுத்தாளர். </strong></span></p>
<p class="content"><span style="color: #0000ff"><u><strong>இ</strong></u></span>ரவெல்லாம் இவன் கனவுகள் நொடிக்கு 24 ஃப்ரேம்களில் ஓடிக்கொண்டிருந்தன. அடுத்த நாள் வந்த அதிகாலைச் சூரியன், இதுவரை இவன் பார்த்திராத வகையில் அழகானதோர் ஆரஞ்சுப் பந்தை வானத்தில் வரைந்துகொண்டிருந்தது. 'வருகிறேன் சென்னையே... வருகிறேன். என் ப்ரியத்துக்குரிய கோடம்பாக்கமே!’ என்று மனதுக்குள் குதூகலித்து, கனவுத் தொழிற்சாலைக்குள் கால் எடுத்து வைத்தான்.</p>
<p class="content">மயிலாப்பூரில் நீல்கிரீஸ் கட்டடத்துக்குப் பின்னால், 'சாரதா நிவாஸ்’ என்ற ஹோட்டலில் அறை எடுத்து, அடுத்த நாள் ஷூட்டிங்குக்கான வேலைகள் நடந்துகொண்டிருந்தன. முதன்முதலில் கடலைப் பார்த்த குழந்தையைப் போல, இவன் பிரமித்தபடி அனைத்தையும் வேடிக்கை பார்த்துக்கொண்டிருந்தான்.</p>
<p class="content">''யூனிட்டுக்கு சொல்லியாச்சா? என்னென்ன லைட்ஸ் வேணும்னு கேமராமேன்கிட்ட லிஸ்ட் வாங்கிக்குங்க. ஃபஸ்ட் ஷாட் பிள்ளையார் கோயில் மரத்தடியில. இன்னிக்குக் கிரேன் வேணாம், ரெண்டு நாள் கழிச்சுத் தேவைப்படும். இந்த 'விக்’கை எடுத்துட்டுப் போயி சதாசிவம் சாருக்குப் பொருந்துதானு பார்த்து ஸ்டில்ஸ் எடுத்துட்டு வாங்க. அசிஸ்டென்ட் டைரக்டர் எங்கப்பா? டயலாக் சொல்லிக் கொடுத்தாச்சா? எடிட்டிங் ரிப்போர்ட் சொதப்பிடாதீங்க... கன்டினியூட்டி யார் பாக்கிறது?'' என்று வேறு பாஷை, வேறு உலகத்துக்குள் நுழைந்தான்.</p>
<p style="text-align: center"><img align="middle" width="600" height="298" alt="" src="http://cdnw.vikatan.com/av/2014/02/zmqmfj/images/p54.jpg"></p>
<p class="content">கூத்துப்பட்டறையைச் சேர்ந்த குமரவேல், ஜெயக்குமார், தமிழ்நாடு திரைப்பட இயக்கம் என்ற ஃபிலிம் சொஸைட்டி நடத்தியவரும், கன்னட மொழிபெயர்ப்பாளருமான மறைந்த தி.சு.சதாசிவம், நடிகை மௌனிகா மற்றும் பல துணை நடிகர்களுடன் அடுத்த நாள் ஒரு வீட்டில் படப்பிடிப்பு தொடங்கியது. தயாரிப்பாளருக்குத் தெரிந்தவன் என்பதால், என்னென்ன எழுத வேண்டும் என்று சொல்லிக்கொடுக்கப்பட்டு, முதல் நாளே இவன் கையில் எடிட்டிங் ரிப்போர்ட் எழுதும் பணி ஒப்படைக்கப்பட்டது.</p>
<p class="content">ஒரு நாவல் படமாவதை, வார்த்தைகள் குறைந்து காட்சிகளாவதை, கண்ணெதிரே கற்றுக்கொண்டான். இயக்குநர் அருண்மொழி சத்தம் போட்டுக்கூட பேச மாட்டார். ஒவ்வொரு நாளும் ஒவ்வொரு காட்சியாக, 'கரைந்த நிழல்கள்’ வளர்ந்துகொண்டிருந்தது. ராஜராஜனும், தந்தைக்கு உதவியாகத் தயாரிப்பு நிர்வாகப் பணியை ஏற்றுக்கொண்டான்.</p>
<p class="content"><span style="color: #ff0000"><strong>ஷூ</strong></span>ட்டிங் முடிந்து, இரவு அறைக்கு வந்ததும் சாரதா நிவாஸின் மொட்டைமாடியில், பால் நிலா வெளிச்சத்தில் நனைந்துகொண்டிருக்கும் மாமரத்து இலைகளைப் பார்த்தபடி, ராஜராஜனும் இவனும் அன்றைக்கு அறிந்த அனுபவங்களைப் பகிர்ந்துகொள்வார்கள்.</p>
<p class="content">ராஜராஜனுக்கு ஒளிப்பதிவாளராக வேண்டும் என்ற ஆசை. நாய்க்குட்டி, பனையேறும் பச்சையப்பன் அண்ணன், குத்துவிளக்குக்கு நடுவே சிரித்த செந்தில்... என இவனைப் போலவே அவனுக்குள்ளும் கோனிகா மேக்ஸி சைஸ் போட்டோக்கள் இருப்பதை இவன் அறிந்துகொண்டான். நள்ளிரவு வரை இவன் கதையாகச் சொல்ல, அவன் ஒளியாக வரைந்து பார்ப்பான்.</p>
<p class="content"><span style="color: #ff0000"><strong><img align="left" width="250" height="96" alt="" src="http://cdnw.vikatan.com/av/2014/02/zmqmfj/images/p54a.jpg">வா</strong></span>ழ்ந்து கெட்ட வீடுகளில் இருந்து ஒரு வலி, மெள்ளக் கசிந்து காற்றில் பரவி நிலையற்று அலைவதை எப்போதாவது சந்தித்திருக்கிறீர்களா? கிராமத்தில் வாழ்ந்த சொந்த வீட்டை பூனைகள் உறங்கவும், அரசமரச் செடிகள் சுவர் வழி வேர் விட்டு, வெடித்துக் கிளம்ப அனுமதித்துவிட்டு மாநகரத்து வீதிகளில் பசியுடன் அலையும் கண்கள் நடுநிசியில் வந்து உங்களை அலைக்கழித்ததுண்டா? கதவு, ஜன்னல், பாத்திரங்கள்... போன்றவற்றை விற்ற பின்பு, கையிருப்புக் கரையக் கரைய மாநகரத்து சிக்னல் கம்பங்களுக்கு அருகே சிகப்பு விளக்கு விழும் வரை காத்திருந்து ஓடிவந்து வாகனங்களுக்கு இடையே நுழைந்து கார் துடைக்கும் துணியும், ஆங்கில டைம்ஸ் புத்தகமும் விற்பவர்களில் உங்கள் தூரத்து உறவினர்களின் சாயல் கண்டு துடித்ததுண்டா?</p>
<p class="content"><span style="color: #ff0000"><strong>கா</strong></span>லம், மைதானத்தில் விளையாடுபவனைப் பார்வையாளனாகவும், பார்வையாளனைப் பரிசு வெல்பவனாகவும் மாற்றிவிடுகிறது. அப்படிப் பட்ட ஓர் இளைஞனை அடுத்த நாள் இவன் சந்தித்தான். விஜயா-வாஹினி ஸ்டுடியோவில் ஒரு காட்சியைப் படம் பிடித்துக்கொண்டிருந்தார்கள்.</p>
<p class="content">தேநீர் இடைவேளையில் கையில் பேடுடன் இவன் இருந்தபோது, ''நீங்க அசிஸ்டென்ட் டைரக்டர்தானே?'' என்றபடி அவன் வந்தான்.</p>
<p class="content">''ஆமாம்'' என்றான். 20 வயது இருக்கும். கசங்கிய உடைகள். பஞ்சடைத்துப்போன கண்கள். வியர்வையில் நனைந்து சூழலுக்குப் பொருத்தமற்று நின்றிருந்தான்.</p>
<p class="content">''எனக்கு ஏதாவது நடிக்கிறதுக்கு சான்ஸ் வாங்கிக் கொடுங்க சார்.''</p>
<p class="content">''ஆபீஸ்ல வந்து பாருங்க... இதுக்கு முன்னாடி நடிச்சிருக்கீங்களா?''</p>
<p class="content">''இல்ல சார்''</p>
<p class="content">''அப்படின்னா கஷ்டம்... எதுக்கும் டைரக்டரை ஆபீஸ்ல வந்து பாருங்க.''</p>
<p class="content"><img align="right" width="250" height="441" alt="" src="http://cdnw.vikatan.com/av/2014/02/zmqmfj/images/p54b.jpg">சட்டென்று இவன் கைகளைப் பிடித்துக்கொண்டான். ''நேத்து காலைல இருந்து சாப்பிடலை சார். ஏதாவது வேஷம் வாங்கிக் கொடுங்க. 10 ரூபா கிடைச்சாக்கூட போதும் சார்'' என்றான்.</p>
<p class="content">''நடிக்கிறது கஷ்டம்... வேணும்னா புரொடக்ஷன்ல சாப்பிட்டுப் போங்க''</p>
<p class="content">''இல்ல சார், ஓசி சாப்பாடு வேணாம்'' என்று சொல்லிவிட்டு விறுவிறுவென்று நடக்கத் தொடங்கினான்.</p>
<p class="content">இவனுக்கு, அவன் வைராக்கியம் பிடித்திருந்தது. அவனை இயக்குநரிடம் அறிமுகப்படுத்தி, சின்னதாக ஒரு வேடம் வாங்கிக்கொடுத்தான்.</p>
<p class="content"><span style="color: #ff0000"><strong>ஒ</strong></span>ரு திரைப்படத்தின் முதல் நாள் பூஜை நடக்கும் காட்சி. அந்தப் படத்தின் இயக்குநருடைய தம்பியிடம் நாவலின் முக்கியமான கதாபாத்திரத்தை ஒரு எடிட்டிங் உதவியாளன் அறிமுகப்படுத்தி, 'இவரு கானா தானாகிட்ட வேலை செஞ்சவரு. டைரக்டர்கிட்ட ஒர்க் பண்ணணும்னு பிரியப்படுறாரு’ என்று சொல்ல வேண்டும். அதற்கு அவர் 'அப்பறம் பார்க்கலாம்’ என்பார். இதுதான் காட்சி.</p>
<p class="content">எடிட்டிங் உதவியாளனாக அவனை நடிக்கவைக்க ஏற்பாடு ஆயிற்று. நான்கைந்து முறை வசனத்தைச் சொல்லவைத்துப் பார்த்து திருப்தியாக இருந்தது. திரைப்படத்தின் பூஜைக் காட்சி என்ப தால், ஆப்பிள், சாத்துக்குடி, வாழைப் பழம், இனிப்பு வகைகள்... என நான்கைந்து பெரிய தாம்பாளத் தட்டுகளில் சாமி படத்தின் முன்பு வைக்கப்பட்டிருந்தன. அதன் அருகில்தான் மேற்சொன்ன காட்சி எடுக்க வேண்டும்.</p>
<p class="content">நடிகர்கள் தயாராகி நிற்க, ஒளிப்பதிவாளர் வெளிச்சம் சரி பார்த்து 'ஓ.கே.’ என்று சொல்ல, இயக்குநர் ''ரெடி டேக்'' என்றார். எல்லோரும் சரியாகச் செய்ய அவன் முறை வந்தபோது ''இவரு... இவரு... கானா தானாகிட்ட... வேலை... வேலை'' என்றான். கட் கட் என்று சொல்லிவிட்டு ''என்னப்பா சொதப்பற?'' என்று அலுத்துக் கொண்டார் இயக்குநர்.</p>
<p class="content">''ஸாரி சார்... இப்ப சரியாப் பண்ணிடுறேன்.''</p>
<p class="content">''ஓ.கே. லைட்ஸ் ஆன்... டேக்'' என்றார்.</p>
<p class="content">மீண்டும் சொதப்பினான். கிட்டத்தட்ட ஏழெட்டு டேக்குகள் ஆயிற்று. இயக்குநர் இவனை முறைத்தார்.</p>
<p class="content">''இல்ல சார்... என்னால முடியல. வேற யாரையாவது நடிக்கவெச்சிக்குங்க'' என்று சொல்லிவிட்டு அவன் செட்டைவிட்டு அழுதுகொண்டே ஓடினான். இவன் அவனைப் பின்தொடர்ந்து சென்றான்.</p>
<p class="content"><span style="color: #ff0000"><strong><img align="left" width="200" height="163" alt="" src="http://cdnw.vikatan.com/av/2014/02/zmqmfj/images/p54c.jpg">ஒ</strong></span>ரு தெலுங்குப் படத்தின் பாடலுக்காக செட் போடப்பட்டிருந்த காகித சொர்க்கத்தில் அமர்ந்து அழுதுகொண்டிருந்தான் அவன். இவன் மெள்ள நெருங்கி அவன் தோளைத் தொட்டு, ''என்னப்பா என்ன ஆச்சு?'' என்றான்.</p>
<p class="content">அவன் குலுங்கிக்கொண்டே சொன்னான்.</p>
<p class="content">''இல்ல சார்... எங்க குடும்பம் பெரிய குடும்பம் சார். தஞ்சாவூர்ல 100 ஏக்கர் நிலம் இருந்திச்சு. ரெண்டு தெருவைச் சேர்த்த மாதிரி வீடு. திண்ணையிலேயே 100 பேர் தங்கலாம். அப்பாவோட சீட்டாட்டப் பழக்கத்தால எல்லாம் போயிடுச்சு. குடும்பத்தோட மெட்ராஸ் வந்து கஷ்டப்படுறோம். தங்கச்சிங்க எக்ஸ்போர்ட் வேலைக்குப் போகுதுங்க'' என்று சொல்லி அழுதுகொண்டிருந்தான்.</p>
<p class="content">''அது சரி, நடிச்சா காசாவது கிடைச்சிருக்குமே?!'' என்று இவன் கேட்க,</p>
<p class="content">''இல்ல சார்... கொஞ்ச நேரத்துக்கு முன்னாடி தட்டுல ஆப்பிள், சாத்துக்குடி, ஸ்வீட்டுனு நெறைய வெச்சிருந்தீங்க.''</p>
<p class="content">''ஆமா, அதுக்கென்ன?''</p>
<p class="content">''என் கண்ணு முன்னாடியே ஒருத்தர் அந்தத் தட்டு மேல மண்ணெண்ணெய ஊத்தினாரு... என்னால தாங்க முடியல... எங்க வீட்டுல யாருமே ரெண்டு நாளாச் சாப்பிடல சார்... இங்க என்னடான்னா...'' உரையாடலை முடிக்காமல் அழுதுகொண்டிருந்தான். இவனுக்கு விஷயம் விளங்க ஆரம்பித்தது.</p>
<p class="content">சினிமாவில் இதை 'கன்டினியூட்டி’ என்பார்கள். ஒரு ஷாட்டில் வைக்கப்படும் பொருள்கள் அடுத்த ஷாட்டிலும் அதே இடத்தில் அதே வடிவத்தில் இருக்க வேண்டும். அன்று எடுக்கப்பட்ட காட்சிகளின் பின்னணியாக 10 ஆப்பிள்கள் இருந்தன என்றால், இதன் தொடர்ச்சியாக அதே காட்சியை சில மணி நேரங்கள் கழித்து எடுப்பார்கள். அப்போது     10 ஆப்பிளுக்குப் பதில் எட்டு ஆப்பிள்களோ அல்லது வாழைப்பழமோ இருந்தால், படம் பார்க்கையில் உறுத்தும். உணவுப் பொருள்கள் என்பதால், தெரியாமல் யாராவது சாப்பிட்டுவிடக்கூடும். அதற்காக அதன் மேல் மண்ணெண்ணெய் ஊற்றுவார்கள். இதை அவனிடம் இவன் விளக்கிச் சொன்னான்.</p>
<p class="content"><img align="right" width="200" height="145" alt="" src="http://cdnw.vikatan.com/av/2014/02/zmqmfj/images/p54d.jpg">''இருக்கட்டும் சார்... அதுக்காக மண்ணெண்ணெய் ஊத்துவாங்களா? நாங்க ரெண்டு நாளா சாப்பிடல சார்...'' என்று கைகள் நடுங்க அழுதுகொண்டிருந்தான்.</p>
<p class="content">''சரி, பரவாயில்ல இந்தாங்க'' என்று அவன் கையில் 20 ரூபாய் கொடுத்தான்.</p>
<p class="content">''வேணாம் சார்'' என்று சொல்லிவிட்டு வாசல் நோக்கி வேகமாக நடந்து காணாமல் போனான்.</p>
<p class="content"><span style="color: #ff0000"><strong>அ</strong></span>தற்குப் பிறகு செய்தித்தாள்களில் 'வறுமை காரணமாகக் குடும்பத்துடன் தற்கொலை’ என்று படிக்கும்போது புகைப்படத்தில் அவன் முகம் இருக்கிறதா என்று பல நாட்கள் இவன் பதைபதைப்புடன் பார்த்துக்கொண்டிருந்தான்.</p>
<p class="content">இன்றைக்கும் மாநகரத்தில் ஒவ்வொரு சினிமா கம்பெனி வாசலிலும் நூற்றுக்கணக்கான இளைஞர்கள் வாய்ப்புக்காகக் காத்துக்கொண்டு இருப்பதைக் கவனிக்கிறான். அவர்களுடைய முகங்களில், அந்தத் தஞ்சாவூர் இளைஞன் முகச் சாயலின் துகள்கள் படிந்திருப்பதைப் பார்க்கையில் பயமாக இருக்கிறது!</p>
<p style="text-align: right"><span style="color: #ff0000"><strong>- வேடிக்கை பார்க்கலாம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆறாம் திணை - 73</div>
<div class="subtitle1">மருத்துவர் கு.சிவராமன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ச</strong></span>த்தமாகக் குறட்டை விட்டுத் தூங்குபவரைப் பார்த்து, 'ச்சே... கள்ளம்கபடம் இல்லா மனசு... அசந்து தூங்குறார். கொடுத்து வெச்சவர்!’ என ஆச்சரியப்படாதீர்கள். சத்தமானக் குறட்டைப் பழக்கம், ஆரோக்கியக் குறியீடு அல்ல. உடல் எடை அதிகமாக இருந்து தொப்பையுடன் வலம் வருபவர் வாயில் இருந்து வரும் இந்த அனிச்சை ஒலி, பல வேளைகளில் அபாயச் சங்கு ஒலி.</p>
<p class="content">சில விநாடிகள் இடையிடையே மூச்சு நின்று தடங்கலுடன் நடைபெறும் சுவாசத்தின்போதும், அனிச்சையாக வாயால் கொஞ்சம் காற்றை ஆற்றலுடன் உள்ளிழுக்கும்போதும் எழுவதுதான் அந்த விபரீதச் சத்தம். இப்படி ஒவ்வொரு முறையும் சில விநாடி மூச்சுத்தடங்கல் நிகழும்போதும் தடாலடியாக ரத்தத்தில் ஆக்ஸிஜன் அளவு குறையும். பின் சத்தமான உள்ளிழுப்பில் அந்த இழப்பு ஈடுகட்டப்படும். இந்தக் கண்ணாமூச்சி விளையாட்டு காரணமாக, ஆழ்ந்த உறக்கம் இல்லாது, மேலெழுந்தவாரியான உறக்கமே நிகழும். இப்படி ஆழ்ந்த உறக்கம் இல்லாத, குறட்டையுடன் அவதிப்படும் நோயை 'Sleep Apnea’ என்கிறார்கள். இவர்களுக்கு இதயத் துடிப்பில் தள்ளாட்டம், இதயத் தசைகள் வலுக்குறைவு, மாரடைப்பு... எனப் பல பிரச்னைகள் வரக்கூடும். கவனமாக இல்லையென்றால், திடீர் மரணம்கூட சம்பவிக்கும் வாய்ப்பு உண்டு.</p>
<p class="content">பெருந்தொப்பைக்காரர்களுக்கு அதிகக் குறட்டை இருக்கும். நாள்பட்ட ஆஸ்துமா நோயினர், சைனஸ் நோய் உள்ளவருக்கும் குறட்டை வரும். குறட்டைக்கும் மதுவுக்கும் மிக நெருங்கிய தொடர்பு உண்டு. குடிப்பழக்கம் உள்ள நபருக்கு வரும் குறட்டை, காலன் கொடுக்கும் அபாய அலாரம். இரவில் மது அருந்தி, நடு இரவில் அதிகக் கொழுப்பு, காரம் உள்ள உணவைச் சாப்பிட்டு உறங்கும் பலருக்கும் கண்டிப்பாகக் குறட்டை இருக்கும். அது ஆழ்நிலைத் தூக்கத்தைப் பாதிப்பதால், பகலில் மனம் ஒட்டாத அலுவலகக் கூட்டத்தில் சில மணித்துளிகள் அமர்ந்திருந்தாலே தூக்கம் கண்களைச் சுழற்றும். பகல் உறக்கம் சில மணித்துளிகள் இல்லாவிட்டால், மாலை பணியில் எரிச்சல் எட்டிப்பார்க்கும்.</p>
<p style="text-align: center"><img align="middle" width="490" height="364" alt="" src="http://cdnw.vikatan.com/av/2014/02/zmqmfj/images/p60.jpg"></p>
<p class="content">குறட்டை பற்றிய குறிப்புகள், கும்பகர்ணப் படலம் உள்ள ராமாயணம் தவிர்த்து அன்றைய மருத்துவக் குறிப்புகளில் அதிகம் தென்படவில்லை. உடல் உழைப்பு அதிகம் இல்லாத காலத்தில் குறட்டை அதிக அளவு இருந்திருக்காது போலும். சித்த மருத்துவம், குறட்டைப் பழத் தைலத்தை மூக்கடைப்பு நோய்களுக்குப் பயன்படுத்தப் பரிந்துரைக்கிறது. சைனஸ் நோயால் வரும் குறட்டையை அது தடுப்பதால், அந்தப் பெயர் வந்ததா என்பது உறுதியாகத் தெரியவில்லை!</p>
<p class="content">குறட்டையில் இருந்து விடுபட, குடியில் இருந்து விடுபட வேண்டும். உடல் எடையைக், (குறிப்பாக தொப்பையை) குறைத்தே ஆகவேண்டும். இல்லாவிடில் சந்திரனுக்குப் பயணப்படும் விண்வெளி வீரர் போல, ஒரு முகமூடி உபகரணத்தை அணிந்துகொண்டு ஆக்ஸிஜன் உருளைகள் உதவியுடன் உறங்க வேண்டிவரும்.</p>
<p class="content">சைனஸ் மூக்கடைப்பு உள்ளவர்கள், சுக்குத் தைலம் அல்லது குறட்டைப் பழத் தைலத்தால் வாரம் ஒருமுறையேனும் எண்ணெய்க் குளியல், மற்றவர் நல்லெண்ணைக் குளியல் போடுவது படிப்படியாக ஆழ்ந்த தூக்கத்தைத் தரும். தினசரி 'கபாலாபாதி’ எனும் நாடிசுத்தி மூச்சுப் பயிற்சியும், பிற பிராணாயாமப் பயிற்சியும் செய்வதுதான் குறட்டையை அடியோடு நீங்கச் செய்வதற்கான மிகச் சிறந்த பயிற்சி. மூச்சுப் பயிற்சியில் உறக்கத்துக்கு எனத் தனி மூச்சுப் பயிற்சியை வடிவமைத்துள்ளனர். 'RAPID EYE MOVEMENT SLEEP’ எனும் மேலோட்டமான தூக்கம் எப்படிக் கட்டுப்பட்டு ஆழ்ந்த உறக்கம் வழிவகுக்கப்படுகிறது என்பதை, electro encephalogram சோதனை மூலம் நிரூபிக்கவும் செய்திருக்கிறார்கள்.</p>
<p class="content">காலையில் 45 நிமிட வேக நடை, மாலை மூச்சுப் பயிற்சி, உடல் எடை குறைக்க உணவுப் பழக்கம், மதுவை ஒழித்தல் மட்டுமே குறட்டைக்கு நிரந்தரத் தீர்வாகும்.</p>
<p class="content"><span style="color: #ff0000"><strong>'எ</strong></span>ல்லாம் சரி... தொப்பை, அதிக உடல் எடை, மது காரணமாகக் குறட்டை வந்தால் நீங்கள் சொல்லும்படி செய்யலாம். என் பையனுக்கு மூன்று வயது. அவன் விடும் குறட்டைக்கு என்ன பண்ணுவது?’ என்று பதட்டமாகக் கேட்பார்கள் சில பெற்றோர். குழந்தைகளுக்கு அடினாய்டு, டான்சிலைடிஸ் பிரச்னைகள் இருப்பின், அதனால் ஏற்படும் தொண்டைச் சதையின் மூச்சு இறுக்கத்தாலும், நெஞ்சில் சளி கட்டுவதால் ஏற்படும் அவதியும்கூட குறட்டையைத் தோற்றுவிக்கலாம். குழந்தைகள் குறட்டைவிடுகிறார்கள் என்றால், அவர்களுக்கு டான்சிலைடிஸ் பிரச்னை இருக்கிறதா என்று குடும்ப மருத்துவரிடம் பரிசோதித்துக்கொள்ளுங்கள்.</p>
<p class="content">வீட்டுத் தொட்டியில் வளரும் கற்பூரவல்லி இலைச் சாற்றில் தேன் சேர்த்து குழைத்துக் கொடுத்தால், மெள்ள மெள்ள டான்சில் வீக்கம் குறையும். அதே போல் மிளகை தேனில் குழைத்துத்  தந்தால், சைனஸ், டான்சிலைடிஸ், நெஞ்சு சளி, இருமல் ஆகியவற்றை நீக்க உதவும். பூண்டுத் தேனைப் பக்குவமாக குழந்தையின் தொண்டைப் பகுதியில் உள்ள டான்சிலின் மீது தடவினாலோ, அதனை குழந்தையின் நாக்கின் பின்புறம் தடவி கொஞ்சம் கொஞ்சமாகச் சுவைக்கச் சொன்னாலோ, மெதுமெதுவாக வீக்கம் குறையும். இதோடு ஐஸ்க்ரீம், இனிப்புகள் மீதான அலாதிப் பிரியத்தை அகற்றுவதால், மீண்டும் மீண்டும் கபம் அங்கே சேருவதைத் தடுக்க முடியும். குழந்தையின் குறட்டையும் மறையத்தொடங்கும்!</p>
<p class="content">ஆழ்ந்த உறக்கம் ஆரோக்கிய ஆயுளுக்கான ரீசார்ஜ் என்பதை மறக்காதீர்கள்!</p>
<p style="text-align: right"><span style="color: #ff0000"><strong>- பரிமாறுவேன்...</strong></span></p>
<p class="content"><span style="color: #333399"><u>குறட்டைப் பழத் தைல செய்முறை</u></span></p>
<p class="content"><span style="color: #ff0000"><strong>நா</strong></span>ட்டு-சித்த மருந்துக் கடைகளில் 'குறட்டைப்பழம்’ கிடைக்கும். அது, சாப்பிடுவதற்கு உகந்த பழம் அல்ல. ஆனால், அதன் தைலம் மருத்துவக் குணம் நிரம்பியது.</p>
<p class="content">குறட்டைப் பழச்சாறு 1 லிட்டர், சமபங்கு நல்லெண்ணெய். இதில் 20 கிராம் இடித்த மிளகு போட்டுக் காய்ச்ச வேண்டும். சாறு வற்றி எண்ணெய் பிரியும் பதத்தில் இறக்கி புட்டியில் சேமித்துக் கொள்ளுங்கள். வாரம் ஒருமுறை தலைக்கு இதனைத் தேய்த்து எண்ணெய்க் குளியல் போட்டால்,  மூக்கடைப்பு, தலைவலியுடன் வரும் குறட்டை நீங்கும். குறட்டைப் பழத்துக்கு இன்னொரு பெயர் 'சவுரிப்பழம்’. ஏனென்றால், இந்தத் தைலத்தின் பக்கவிளைவு... அடர்த்தியான கூந்தல் வளர்ச்சி!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆபரேஷன் நோவா - 14</div>
<div class="subtitle1">தமிழ்மகன், ஓவியங்கள்: பாலா</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>உ</strong></span>லகம் அழியப்போகிறது என்பது மனிதனின் ஆதி அச்சம். ஒவ்வொரு பெருமழையின் போதும் அன்றே கடைசி போல பயந்தவன். கடல் பொங்கியபோது, காடு எரிந்தபோது, நிலம் நடுங்கியபோது, புயல் வீசியபோது... அவன் ஆகாயத்தை நோக்கி இரண்டு கைகளையும் உயர்த்தினான். இப்போது டோபா..! உண்மையிலேயே உலகைக் குலுக்கி நிர்மூலமாக்கப்போகும் எரிமலை. விஞ்ஞானி சார்லஸ் ஆதாரபூர்வமாகச் சொல்லிவிட்டார். அதற்காக இங்கிருந்து 41 ஆயிரம் ஆய்வுக்கூட எலிகள், தண்ணி இல்லாத காட்டுக்கு டிரான்ஸ்ஃபர் செய்யப்பட்டது போல மாற்றப்பட்டிருக்கிறார்கள். மக்கள், பரவலாக - விதம்விதமாகப் பயந்தனர்.</p>
<p class="content">விஞ்ஞானப் பேராசிரியரின் செய்தி வந்த அடுத்த     12 மணி நேரத்தில், அது உலகம் தழுவிய பேரச்சமாக மாறியது. ஏறத்தாழ எல்லா மதத் தரகர்களும், உலகம் அழியப்போவதையும் அதற்குள் தங்கள் கடவுள்களிடம் சரணாகதி அடைந்துவிடுமாறும் கோரினர். இரவோடு இரவாகவோ, பகலோடு பகலாகவோ, அடுத்த ஆறு மாதங்களுக்கான ஜீவனோபயத்துக்கான வழி பிறந்த சந்தோஷத்தில் பலர் முக்திக்கான கூட்டங்களை நிகழ்த்த ஆரம்பித்தனர். இந்த அச்ச வர்த்தகத்தில் அங்கிள் சாம், பாரத மாதா என எந்தப் பாகுபாடும் இல்லை.</p>
<p class="content">மக்களின் இயல்பான உயிர் பயம், ஒரே நாளில் உச்சம் தொட்டது. விஞ்ஞானி சார்லஸ் இப்படி அவசரப்பட்டிருக்கக்கூடாது என்று ஒபாமா பதறியது பலவிதங்களில் சரிதான். பூமி தறிகெட்டுச் சுழன்றது. மக்கள் கிறுகிறுத்துக் கிடந்தனர். பட்டத்தின் பிடிமானம் மெல்லிய நம்பிக்கை நூலில்தான் ஒட்டிக்கொண்டிருந்தது.</p>
<p style="text-align: center"><img align="middle" width="420" height="115" alt="" src="http://cdnw.vikatan.com/av/2014/02/zmqmfj/images/p62a.jpg"></p>
<p style="text-align: left">அடுத்த 24 மணி நேரத்தில் மீடியா என்ன செய்ய வேண்டும் என்று உலகத் தலைமைகள் முடிவெடுத்தன. மக்களைக் காக்க ஒரே வழி சினிமா. அன்றுதான் ரிலீஸான படமாக இருந்தாலும் அதை டி.வி-யில் ஒளிபரப்புமாறு உலகம் முழுக்க வலியுறுத்தப்பட்டனர். இலங்கையில் பிரபாகரன் இறந்துபோனதாகச் செய்தி வந்தபோது தமிழ் தொலைக்காட்சி சேனல்களில் தனுஷ், விஜய் நடித்த புதிய படங்களை ஒளிபரப்பியது நல்ல விளைவைத் தந்ததாக உளவுத் துறை ஐடியா கொடுத்தது. அதைவிட வேகமான திசைதிருப்பல் தேவைப்பட்டது. பல சேனல்களில் ஒரே ஒரு மனிதன் ஒரு நாட்டையோ, உலகத்தையோ காப்பாற்றுகிற அதிரடி ஆக்ஷன் திரைப்படங்கள் ஒளிபரப்பாகின.</p>
<p style="text-align: center"><img align="middle" width="600" height="435" alt="" src="http://cdnw.vikatan.com/av/2014/02/zmqmfj/images/p62.jpg"></p>
<p class="content">உலக சேனல்கள் அனைத்திலும், சார்லஸ் ஆறு மாதங்களாக மனநலம் பாதிக்கப்பட்டு மருந்து சாப்பிட்டு வந்த செய்தி பல்வேறு ஆதாரங்களுடன் ஒளிபரப்பாகின. மனநல மருத்துவமனையின் உள்ளே செல்வது, வெளியே வருவது, அவர் சாப்பிட்டு வந்த மருந்துகளின் பட்டியல் எல்லாவற்றையும் ஒரு சேனல் புட்டுப் புட்டு வைத்தது. அவருக்கு இப்போது மருத்துவமனையில் சிறப்பான சிகிச்சைகள் அளிக்கப்பட்டு வருவதையும் காட்டின. விஞ்ஞானிகளும் பத்திரிகையாளர்களும், கடந்த ஒரு வருடமாகவே அவர் பல்வேறுவிதமாக உளறி வருவதாகவும், அப்படியெல்லாம் இல்லை இது அமெரிக்காவின் சூழ்ச்சி என்றும் தனித்தனி டேபிள்களில் உட்கார்ந்து கருத்து மோதினார்கள்.</p>
<p class="content">எப்போதும்போல உலகம் அழியும் புரளிகளின்போது ஹாலிவுட்டில் அதை அடிப்படையாக வைத்து சில திகில் படங்கள் தயாராகும். அப்படியான முயற்சியில் இருந்த '2025 - எண்ட் ஆஃப் த எர்த்’, 'தி அதர் பிளானெட்’ போன்ற படங்கள் உடனடியாகத் தடுத்து நிறுத்தப்பட்டன.</p>
<p class="content"><span style="color: #ff0000"><strong>சா</strong></span>ர்லஸ் எழுதிய ஒரு வார இடைவெளியில் இவ்வளவும் நடந்துகொண்டிருக்க, அமெரிக்காவின் வெள்ளை மாளிகையில் நடந்த அவசரக் கூட்டத்தில் ஏறத்தாழ 20 பேர் இருந்தனர். நாசா, பென்டகன், சி.ஐ.ஏ., முப்படைத் தளபதிகள்... என உயர்நிலைப் பின்னல். ஒபாமா நேரடியாக விஷயத்துக்கு வந்தார்.</p>
<p class="content">''இன்னும் இந்த பூமி எத்தனை ஆண்டுகள் இருக்கும்?''</p>
<p class="content">''சுமார் ஒன்பது ஆண்டுகள்.''</p>
<p class="content">''581 ஜி-ல் வாழ்வதற்கான ஏற்பாடுகள் தயாரா?''</p>
<p class="content">''ஆர்கானிக் உணவுகள், ஆக்சிஜன் செறிவூட்டல் போன்றவை நம்பிக்கை அளித்துள்ளன. புதிய மனிதன் பிறந்து புஷ்டியாக வளர்ந்து வருகிறான். மக்கள் இன்னும் இரண்டு மாதங்களில் கலங்களைவிட்டு வெளியே செல்ல அனுமதிக்கப்படுவார்கள். ஆனால்...''</p>
<p class="content">''கடைசியாக உச்சரித்த வார்த்தை, எனக்குப் பிடிக்காதது'' - ஒபாமா சிரித்தார். அனைவரும் அதை ரசித்தவிதமாக மெல்லிய புன்னகை பூத்தனர்.</p>
<p style="text-align: center"><img align="right" width="300" height="144" alt="" src="http://cdnw.vikatan.com/av/2014/02/zmqmfj/images/p62b.jpg"></p>
<p class="content">''அங்கு வந்திருக்கும் 'டெர்பி’ என்ற ஏலியனை இந்த வாரத்துக்குள் அழித்துவிட முயற்சி செய்து வருகிறோம்!''</p>
<p class="content">''முடிவு செய்திருக்கிறோம்!'' - ஒபாமா திருத்தினார். அனைவரும் முந்தைய புன்னகையை ரிபீட் செய்தனர்.</p>
<p class="content">மிஸ்டர் பிரெசிடென்ட் என்ன சொல்லப் போகிறார் என்பதை யூகித்து மற்றவர் பதில் சொல்வதும், மற்றவர் சொல்லப்போகும் பதில்களை யூகித்து பிரெசிடென்ட் அதற்கு அடுத்த கேள்விக்கு மாறுவதும் தொடர்ந்தது. ஒவ்வொரு கேள்வி-பதிலுக்கும் இடையில் நிறைய உரையாடல்கள் மௌனங்களால் நிகழ்ந்தன. அதுவும் சில இடங்களில் கண் இமைக்கும் மௌன நேரம்தான்.</p>
<p class="content">சிரித்தபடி, ''இனி 581-ஜிக்கு டிக்கெட் போட்டுவிடலாமா?'' என்றார்.</p>
<p class="content">''இப்போதுதான் சார்லஸை மனநலக் காப்பகத்துக்கு அனுப்பியிருக்கிறோம். அவர் ஆறு மாதங்களாகவே பைத்தியமாக இருப்பதாகச் சொன்னதில் பதற்றத்தைக் கட்டுப்படுத்தி விட்டோம். இந்த நேரத்தில் 581-ஜிக்குப் போவதற்கு டிக்கெட் என்றால், ஜனங்களுக்கு சந்தேகம் வந்துவிடும். ஒரு வருடம் போகட்டும்!''</p>
<p class="content">''போகட்டும். அதுவரை சிறிய போர்கள் ஏதாவது ஏற்பாடு செய்தால் போதும்... மனித உரிமையை மீறும் ஏப்பசாப்பையான நாடு எதையாவதைக் குறித்துக்கொடுங்கள்... மீடியாவும் மக்களும் பாப்கார்ன் கொறிக்க!'' என்று அட்டகாசமாகச் சிரித்தார்.</p>
<p class="content">கூட்டத்தில் அதன் பிறகு விவாதிக்கப்பட்டவை, இந்தக் கதைக்குச் சம்பந்தம் இல்லாத விஷயங்கள் என்பதால்... 581-ஜிக்கு ஒரு ஜம்ப்!</p>
<p class="content"><span style="color: #ff0000"><strong>சொ</strong></span>ல்லப்போனால் 581 ஜி-யில் நடந்த முதல் காதல், மோதல் வினோதினி - ஆலீஸ் இடையே நடந்தது. ஆனால், வினோதினியின் கோபத்தில் ஒரு நியாயமும் இல்லை. அது அவளுக்குத் தெரியவும் இல்லை. கேதரினும் அகிலனும் சேர்ந்துதான் அவர்களைப் பிரித்தனர். அகிலன் கேட்ட கேள்வி, அவளைத் தெளிவாக்கியிருக்க வேண்டும்.</p>
<p class="content">''நீங்க யாரு? எதுக்காக வந்ததும் முதல் வேலையா அடிக்க இறங்கிட்டீங்க?''</p>
<p class="content">'நீங்க யாரா? விளையாடுகிறானா? எத்தனை மாதப் போராட்டம்? ஊரைவிட்டு உறவைவிட்டு ரோடு ரோடாக இறங்கிப் போராடி... நாடுவிட்டு... பூமிவிட்டு வந்தால் இப்படியா கேட்பான்? கிண்டல் செய்கிற நேரமா?’</p>
<p class="content">அவள், அவனைத் தள்ளிவிட்டபடி சற்று தூரம் போய் அமர்ந்து, பொறுமையாக அழுதாள். அழுது அழுதுதான் ஆற்றவேண்டியிருந்தது. கண்ணீரால் கரைக்கவேண்டிய சோக மலை. அப்படியே தரையில் அமர்ந்து ஓவென அழ ஆரம்பித்தாள்.</p>
<p style="text-align: left">கேதரின் எழுந்துபோய், ''என்ன ஆச்சு உனக்கு?'' என்றாள்.</p>
<p class="content">ஆலீஸும் ''யார் நீங்கள்... என் மீது என்ன கோபம்?'' என்றாள் பாந்தமாக.</p>
<p class="content">அகிலனோ, இது ஏதோ பெண்கள் விவகாரம் என்பதுபோல் விலகி நின்று வேடிக்கை பார்த்தான். சத்யவான்- சாவித்திரி என்று நினைத்திருந்த ஜோடி, துஷ்யந்தன்- சாகுந்தலையாக மாறிவிட்ட காட்சி அது!</p>
<p class="content">வினோவைத் தேற்ற முடியாமல் கேதரினும் ஆலீஸும் தவித்துக்கொண்டிருந்த நேரத்தில் வண்டு, 'விஷயத்தைப் போட்டு உடைத்துவிடலாமா?’ என்று நினைத்தது. ஆனால், அம்மாவின் உத்தரவு அதைத் தவிர்க்கச் செய்தது. அகிலனுக்குக் காதல் நினைவுகள் திரும்புகிறதா என்பதைத் தெரிந்துகொள்ளவதற்கான ஒரு பரீட்சை இது.</p>
<p class="content">ஏமாற்றத்தைக் கண்ணீராக வெளியேற்றிக் கொண்டே இருந்தாள் வினோதினி. மற்ற நால்வருக்கும் வேலையே ஓடவில்லை. நடுவிலே ஒருத்தி உட்கார்ந்து அழுதுகொண்டிருப்பது அவர்களின் வேலையைப் பாதித்தது.</p>
<p class="content">வினோ, அழுகை ஓய்ந்து களைத்துப்போய் இருந்தாள். கண் இமைகள் ஈரம் சுமந்து ஒட்டியிருந்தன. அவளுக்கு சில திராட்சைகளையும் கொஞ்சம் வேர்க்கடலையும் கொண்டுவந்து கொடுத்தாள் ஆலீஸ்.</p>
<p class="content">''அடையாளம் தெரியாமல் என்னைத் தாக்கிவிட்டீர்கள் என்று புரிகிறது... மனதை வருத்திக்கொள்ள வேண்டாம்'' என்றாள்.</p>
<p class="content">''அடையாளம் தெரியாமல்போனது அகிலனுக்குத்தான்'' என்றவள், அகிலனை நோக்கி, ''ஏன் என்னைச் சித்ரவதை செய்கிறாய்? அகிலன், என்னை நிஜமாகவே தெரியலையா?''</p>
<p style="text-align: center"><img align="middle" width="520" height="494" alt="" src="http://cdnw.vikatan.com/av/2014/02/zmqmfj/images/p62c.jpg"></p>
<p class="content">வெர்டிகல் ஹைட்ரோபோனிக்கில் ஆரஞ்சு செடிகளுக்கு நுண்ணூட்டம் செய்துகொண்டிருந்த அகிலன், அதிர்ச்சியாகத் திரும்பிப் பார்த்தான். அவன் கண்களில் 'அட, இது என்ன புதுக் கதை?’ என்ற மூன்றாம் மனித ஆர்வம்தான் இருந்தது.</p>
<p class="content">''பூமியில் நாங்கள் இருவரும் காதலித்தோம்'' என்று ஆரம்பித்து ராயப்பேட்டை மார்ச்சுவரி, இந்தியப் பத்திரிகைகளில் வெளிவந்த அகிலன் விவகாரம் எல்லாவற்றையும் சொல்லி முடித்தாள். அகிலனுக்கு ஒரு புள்ளியாக ஏதோ நினைவு வந்தது. சத்யம் தியேட்டரில் படம் பார்க்கப் போனதும் டால்பின் டாட்டுவூம் மட்டுமான புள்ளி.</p>
<p class="content">தன் பொருட்டு இவ்வளவு போராடியவளா என்ற பரிதாபம் மட்டும் அவனுக்குள் எழுந்தது. அகிலன் நெருங்கிவந்து அவளைக் கைபிடித்துத் தூக்கினான். ''மன்னித்துக்கொள்ளுங்கள். நிஜமாகவே நீங்கள் என் நினைவில் இல்லை. அளவுக்கு மீறிய பாசம் இங்கே தடை செய்யப்பட்டுள்ளது. காதலும்கூட. நம் எல்லோருடைய ஒரே லட்சியம், இப்போது அம்மாவுக்குத் துணை நிற்பதுதான். வேறு சிந்தனை வேண்டாம்'' என்றபடி, ''உங்கள் பெயர் என்ன?'' என்றான் பணிவான குரலில்.</p>
<p class="content"><span style="color: #ff0000"><strong>டா</strong></span>க்டர்கள் மைக்கேல், கேப்ரியல், கார்ட்டர், ழீன் ஆகியோர் இரண்டு நாட்களாகத் தூங்கவில்லை. டெர்பி விஷயத்தில் ஒரு முக்கியமான தடயத்தை ழீன் சொன்னாள்.</p>
<p class="content">''மின்னல் வெட்டும்போது ஏற்படும் உயர் மின்சக்தியால் நைட்ரஜன் மூலக்கூறுகள் அணுக்களாக உடையும். டெர்பிகளுக்கான அமினோ அமிலங்கள் தடையில்லாமல் உடனடியாகக் கிடைப்பது இந்த மின்னல்களால்தான்.அவற்றின் உடலில், அதாவது வயிற்றில் தொடர்ச்சியாக மின்னல்கள் உருவாகியவண்ணம் இருக்கின்றன. நைட்ரஜன் இல்லை என்றால் அவை இறந்துபோகும்; அல்லது அந்த மின்னல்களைத் தடுத்தாலும் இறந்துபோகும்!'' - ழீன் சொன்ன இந்தத் தகவல் எதோ ஒருவிதத்தில் வாழ்வதற்கான வழியைக் காட்டியது.</p>
<p class="content">மைக்கேலும் வழிமொழிந்தார், ''ஆமாம். அந்த மின்னல்களை ஒழிப்பதுதான் ஒரே வழி''</p>
<p class="content">''ஒழிப்பதா... மின்னல்களையா?'' கார்ட்டருக்கு மண்டை காய்ந்தது. 'பெற்ற மகளை அடையாளம் தெரியாமல்போன அப்பனிடம் இன்னும் என்னென்ன யோசனைகளை எல்லாம் எதிர்கொள்ள வேண்டியிருக்குமோ’ என்று ஒரு கணம் யோசித்தார். ''ஏன் அவற்றைச் சுட்டுத் தள்ள முடியாதா?'' என்றார்.</p>
<p class="content">''வாய்ப்பே இல்லை. இந்திய புராணத்தில், 'மகிஷாசுரன்’ என்ற ஓர் அரக்கன் வருவான். அவனை எத்தனைத் துண்டுகளாக வெட்டினாலும் அத்தனை மகிஷாசுரனாக மாறிவிடுவான். டெர்பி கிட்டத்தட்ட அப்படித்தான். சிதைத்தால் வேகமாகப் பெருகும்!''</p>
<p class="content">மின்னலைக் கொல்வது எப்படி என்று யோசிப்பது வேடிக்கையாகத்தான் இருந்தது. ''மரபுச் சங்கிலியில் மாற்றம் செய்தால் சாத்தியமா என்று பார்க்கிறேன். ஏன் இன்று கேதரின் வரவில்லை?'' என்றாள் ழீன்.</p>
<p class="content">''வெர்டிக்கல் அக்ரோ பிரிவில் திசு வளர்ப்பில் வேலை பாக்கி இருந்தது. அதனால்தான் போயிருக்கிறாள். அதுவும் இல்லாமல் நாளை அவளுக்கும் அகிலனுக்கும் வெல்க்ரோ நடக்கப் போகிறது'' என்றார் கார்ட்டர்.</p>
<p class="content">''ஏன் இன்னொரு குழந்தைக்கா? முதல் குழந்தையைப் பார்த்துவிட்டு ஆரம்பிக்கலாமே!'' என்றார் மைக்கேல்.</p>
<p class="content">''இதில் குரோமசோம் இணைப்பு இல்லை. அவர்களின் அக்ரோ சாதனையைக் கொண்டாடும் விதமாக அம்மாவின் பரிசு. ஆலீஸ், வஸீலியேவுக்கும் உண்டு!''</p>
<p class="content">''ஓ'' என்றார் கார்ட்டர்.</p>
<p style="text-align: right"><span style="color: #ff0000">- ஆபரேஷன் ஆன் தி வே..</span></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
