	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தலையங்கம்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><strong><img align="middle" width="350" height="124" alt="" src="http://www.vikatan.com/av/2014/05/zmziyt/images/p7.jpg"></strong></span></p>
<p class="content"><span style="color: #ff0000"><strong>தொ</strong></span>ழிலாளர் தினம், இத்தனை களேபரமாக விடியும் என்று சென்னைவாசிகள் யாரும் எதிர்பார்க்கவில்லை. மே 1-ம் தேதி காலையில் சென்னை சென்ட்ரல் ரயில் நிலையத்தில் வெடித்த குண்டு, மொத்த தமிழ்நாட்டையும் பதற்றத்தில் ஆழ்த்தியிருக்கிறது.</p>
<p class="content">முதியவர்களையும் குழந்தைகளையும் பத்திரமாக அழைத்துச் செல்லவும், கர்ப்பிணிப் பெண்கள் பாதுகாப்பாகப் பயணிக்கவும் பயன்படும் ரயில் மீது, மக்களுக்கு ஓர் அச்ச உணர்வு எட்டிப் பார்க்கிறது. எந்தப் பெட்டியில் எப்போது குண்டு வெடிக்கும் என்று பதற்றத்துடன் அமர்ந்திருக்க முடியுமா? நம் அருகில் பயணிப்பவர் பெட்டியில், பையில் என்ன வைத்திருக்கிறார் என்று நமக்குத் தெரியுமா? அல்லது கேட்கத்தான் முடியுமா? எனில், ரயில் பயணிகளின் பாதுகாப்புக்கு யார் பொறுப்பு? ரயில்வேயும் காவல் துறையும்தான் இதற்குப் பொறுப்பு. அதற்கு, முதலில் கடந்த கால சம்பவங்களில் இருந்து பாடம் கற்க வேண்டும். தமிழ்நாட்டில் ரயிலில் குண்டுகள் வெடிப்பது இது முதல் முறை அல்ல.</p>
<p class="content">1997 டிசம்பர் 6-ம் தேதியன்று, திருச்சி ரயில் நிலையத்தில் பாண்டியன் விரைவு ரயில் அதிகாலையில் நின்றபோது பெரும் சத்தத்துடன் குண்டு வெடித்தது. அதில் நான்கு பேர் கொல்லப்பட்டனர். அடுத்த சில நிமிடங்களில், ஈரோடு ரயில் நிலையத்தில் நின்ற சேரன் விரைவு வண்டியில் வெடித்த குண்டு இருவரைப் பலிகொண்டது. திருச்சூரில் ஆழப்புலா விரைவு ரயிலில் வெடித்த குண்டால், நான்கு உயிர்களை இழந்தோம். பாபர் மசூதி இடிப்புக்குப் பழிவாங்கும் நோக்கில் நடத்தப்பட்ட இந்தத் தொடர் ரயில் குண்டுவெடிப்பு சம்பவங்கள், தமிழ்நாட்டை நிலைகுலையச் செய்தன. இப்போது மறுபடியும் ரயிலில் குண்டு வெடித்திருக்கிறது.</p>
<p class="content">வைத்தது யார்? அவர்களின் நோக்கம்தான் என்ன? பொது இடங்களில் குண்டு வைத்து மக்களை அச்சுறுத்த நினைத்தார்களா? குண்டு வைத்தவர்கள் தீவிரவாதிகள் என்றால், இதுவரை யாரும் பொறுப்பேற்றுக்கொள்ளாதது ஏன்? குண்டு வைத்தவர்கள் யாரும் உரிமை கோராத நிலையில், 'அது தனக்காக வைக்கப்பட்ட குண்டுதான்’ என்று சிலர் உரிமை கோருவது எதனால்? நம்மிடம் கேள்விகள் மட்டுமே எஞ்சியிருக்கின்றன.</p>
<p class="content">பிரமாண்டமான இந்திய ரயில்வே துறையை முழுமையாகக் கண்காணிப்பது சவாலான வேலைதான். இருப்பினும், பயணச்சீட்டு முன்பதிவு செய்யும்போதே பயணிகளின் பாதுகாப்பையும் முன்பதிவு செய்யவேண்டியது ரயில்வே துறையின் கடமை அல்லவா?</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கார்ட்டூன்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="354" alt="" src="http://www.vikatan.com/av/2014/05/zmziyt/images/p7a.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கலாட்டூன்</div>
<div class="subtitle1">ஹாசிப்கான்</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="483" alt="" src="http://www.vikatan.com/av/2014/05/zmziyt/images/p98.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மீண்டும் திகார்... திகைப்பில் தி.மு.க.!</div>
<div class="subtitle1">ப.திருமாவேலன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><img align="right" width="150" height="149" alt="" src="http://www.vikatan.com/av/2014/05/zmziyt/images/p84a.jpg">க</strong></span>ருணாநிதிக்கு, '2’ என்பது எப்போதும் ராசி இல்லாத எண். இரட்டை இலையைக் காட்டி எம்.ஜி.ஆர். மிரட்டிக்கொண்டே இருந்தார். ஆ.ராசா, 2ஜி ஸ்பெக்ட்ரம் விவகாரத்தில் அவஸ்தையைக் கொடுத்துக்கொண்டே வருகிறார். காலைச் சுற்றிய பாம்பு கடிக்காமல் விடாது என்பதைப் போல கஷ்ட திசையை கருணாநிதிக்கு நிரந்தமாக்கக் காரணம் ஆகிவிட்டது 2ஜி.</p>
<p class="content">ஆ.ராசாவுடன் அமுங்கிப்போகும் என்றுதான் ஆரம்பத்தில் கருணாநிதி நினைத்தார். சி.பி.ஐ., அவரது மகள் கனிமொழியையும் திகார் சிறையில் கொண்டுபோய் வைத்தது. அமலாக்கத் துறை பதிவுசெய்துள்ள வழக்கில், இப்போது தயாளு அம்மாளும் குற்றவாளியாக ஆக்கப்பட்டுள்ளார். எப்போது வேண்டுமானாலும் இவர்கள் கைது செய்யப்படலாம் என்பதே இப்போதைய நிலை.</p>
<p class="content">சர்க்காரியா கமிஷனில் இருந்து தப்பிவந்த கருணாநிதியின் தலை, தயாளுவைக் கைதுசெய்வதன் மூலமாகப் பெரும் சுழலில் சிக்கக் காத்திருக்கிறது. எல்லாவற்றுக்கும் ஆளுக்கு முந்தி அறிக்கைவிடும் கருணாநிதி, இந்த விவகாரத்தில் பேரமைதியாக இருப்பதைப் பார்த்தாலே, சந்தேகம் அதிகரிக்கிறது. கனிமொழி, திகார் சிறையில் இருந்தபோதே கருணாநிதியின் பிறந்த நாள் இங்கு களைகட்டித்தான் இருந்தது. அம்மாவைக் குற்றவாளியாகச் சேர்த்து குற்றப்பத்திரிகை தாக்கல் செய்யப்போகிறார்கள் என்று தெரிந்த பிறகும், ஒரு மகன், ஓய்வைக் கழிக்க உலகப் பயணம் கிளம்புகிறார்.</p>
<p class="content"><img align="left" width="300" height="423" alt="" src="http://www.vikatan.com/av/2014/05/zmziyt/images/p84b.jpg">கோபாலபுரத்தைப் பொறுத்தவரை, சந்தோஷம் அனைவருக்கும் பொதுவானது. கஷ்டம் என்றால், தனித்து அனுபவிக்கவேண்டியது என்பது நியதி. ஆனால், மூலஸ்தானத்தில் இருக்கும் தயாளுவுக்கு வந்துள்ள சிக்கல், சுற்றி உள்ள அனைவருக்குமானது தானே? வரப்போகும் இந்த ஆபத்தை அனைவரையும்விட கருணாநிதி நன்கு அறிவார். அதனால்தான் அமைதியாக இருக்கிறார். எந்தக் கட்சியை இரவு-பகல் பாராமல் கருணாநிதி வளர்த்தாரோ, அந்தக் கட்சிக்கு அவராலேயே தீராக் களங்கம் தீண்டிவிட்டது.</p>
<p class="content">'இதைப் போன்ற பல்வேறு மிரட்டல்களை கழகமும் தலைவரும் சந்தித்துள்ளார்கள். எல்லா சதிகளில் இருந்தும் அவர் மீண்டு வந்துவிட்டார்’ என்று எல்லாவற்றுக்கும் தப்புத்தாளம் போட்டவர்கள் இப்போதும் சொல்வார்கள். இதுவரை மிரட்டல்களுக்காக மட்டுமே வழக்குகள் பாய்ந்தன. முதல் தடவையாக, வளைப்பதற்காகவே வழக்குப் பாய்ந்துள்ளது.</p>
<p class="content">2ஜி ஸ்பெக்ட்ரம் விவகாரத்தைப் பொறுத்தவரையில், இரண்டு வழக்குகள் பாய்ந்துள்ளன. சி.பி.ஐ. தாக்கல் செய்துள்ள வழக்கு, விதிமுறை மீறப்பட்டுள்ள விவகாரங்கள் பற்றியது. இப்போது அமலாக்கத் துறை தாக்கல் செய்துள்ளது, அந்த விதிமுறை மீறல்கள் காரணமாக பண ஆதாயம் அடையப்பட்டுள்ளதா என்பதைப் பற்றியது. இரண்டு வழக்குகளுமே சி.பி.ஐ. சிறப்பு நீதிமன்ற நீதிபதி ஓ.பி.ஷைனி முன்னிலையில்தான் விசாரணை செய்யப்பட்டு வருகின்றன.</p>
<p class="content">2008-ம் ஆண்டு அலைக்கற்றை ஒதுக்கீட்டுக்கு, 2001-ம் ஆண்டு விலையையே ஆ.ராசா நிர்ணயம் செய்தார் என்பது முதல் குற்றச்சாட்டு. கிடைத்தற்கு அரிய வளமான அலைக்கற்றையை ஏலம் விட்டிருந்தால் அரசுக்கு பல லட்சம் கோடி லாபம் சேகரித்துத் தந்திருக்க முடியும் என்ற நிலையில், முதலில் வருவோருக்கு முன்னுரிமை என்று சினிமா டிக்கெட் போல விற்றார் என்பது இரண்டாவது குற்றச்சாட்டு. 2007-ம் ஆண்டு அக்டோபர் 1-ம் தேதி வரைக்கும் விண்ணப்பம் கொடுக்கலாம் என்று அறிவித்துவிட்டு, செப்டம்பர் 25-ம் தேதியே கடைசி நாள் என்று தேதியைச் சுருக்கிக்கொண்டதன் உள்நோக்கம் என்ன என்பது மூன்றாவது சந்தேகம்.</p>
<p class="content">செப்டம்பர் 25-ம் தேதிதான் கடைசி நாள் என்றால், அந்தத் தேதிக்கு முன்கூட்டித்தானே சொல்ல வேண்டும். மாறாக, 2007-ம் ஆண்டு செப்டம்பர் 25-ம் தேதி கடைசி நாள் என்பதை 2008-ம் ஆண்டு ஜனவரி 10-ம் தேதி சொல்லிக்கொண்டார்கள். குறிப்பிட்ட ஒன்பது நிறுவனங்கள் லாபம் அடைவதற்காக அனைத்து விதிகளும் மீறப்பட்டன என்கிறது சி.பி.ஐ.</p>
<p class="content">இந்த நிறுவனங்கள் சிலவற்றுக்கு இதில் விண்ணப்பிக்கத் தகுதியே இல்லை என்பதும், அப்படி டெண்டர் எடுத்த சில நிறுவனங்கள் பல்லாயிரம் கோடி கூடுதலாக வேறு நிறுவனங்களுக்குக் கைமாற்றிவிட்டதும் இந்தச் சந்தேகங்களை அதிகப்படுத்தியது. இதுதான் சி.பி.ஐ. வழக்கின் அடித்தளம்.</p>
<p class="content">''இவை அனைத்துமே பிரதமர் மன்மோகன் சிங்குக்கும், நிதி அமைச்சர் ப.சிதம்பரத்துக்கும் தெரியும்'' என்பது ஆ.ராசாவின் வாதம். இதுதான் காங்கிரஸுக்கும் தி.மு.க-வுக்குமான மோதல். நடந்த முறைகேட்டுக்கு இரண்டு கட்சிகளும் பொறுப்பா அல்லது தி.மு.க. மட்டும் பொறுப்பா என்பதுதான் சி.பி.ஐ. தாக்கல்செய்த வழக்கில் வெளிச்சத்துக்கு வரும். 'நான் செய்தது ஊழல் அல்ல; புரட்சி’ என டெக்னிக்கலான காரணங்களைச் சொல்லி ஆ.ராசா வளவள வாதங்கள் செய்வதும் இந்தத் தைரியத்தில்தான்.</p>
<p class="content">ஆனால், அமலாக்கத் துறை தாக்கல் செய்துள்ள வழக்கில்தான், 'இது புரட்சி அல்ல; புரட்டு’ என்பது பட்டவர்த்தனமாக வெளிச்சத்துக்கு வருகிறது.</p>
<p class="content">''அலைக்கற்றை ஒதுக்கீடு பெற்றதற்கு ஆதாயமாக 'ஸ்வான் டெலிகாம்’ என்ற நிறுவனம் 200 கோடி ரூபாயை லஞ்சமாக வழங்கியுள்ளது. தனது குழும நிறுவனமான டி.பி. ரியாலிட்டி மூலமாக மாறி, இன்னும் சில நிறுவனங்கள் தாண்டி, 'கலைஞர் டி.வி’-க்கு வந்துள்ளது. கடன் என்ற வடிவிலும், பங்குகள் வாங்குவது என்ற போர்வையிலும் மேற்கொள்ளப்பட்ட இந்தப் பரிவர்த்தனைகள் சட்டபூர்வமாகத் தோன்றும் வகையில் ஆவணங்கள் தயாரிக்கப்பட்டன. அலைக்கற்றை விசாரணை தொடங்கியதும் தாங்கள் மாட்டிக்கொண்டதை உணர்ந்த இவர்கள், 200 கோடியை வட்டியுடன் திருப்பித் தருவதாகச் சொல்லி கணக்குக் காட்டியுள்ளனர்'' என்று அமலாக்கத் துறை தன்னுடைய குற்றப்பத்திரிகையில் சொல்லியுள்ளது.</p>
<p class="content">2008-ம் ஆண்டு டிசம்பர் முதல் 2009-ம் ஆண்டு ஆகஸ்ட் வரைக்கும் வெவ்வேறு தேதிகளில் வெவ்வேறு நிறுவனங்களின் வழியாக இந்தப் பணம் வந்துள்ளது. 2011-ம் ஆண்டு நவம்பரில் ஆ.ராசா கைது செய்யப்படும் சூழ்நிலையில் வட்டியுடன் சேர்த்து இந்தப் பணம் திருப்பிச் செலுத்தப்பட்டுள்ளது.</p>
<p class="content">இதுதான் அமலாக்கத் துறை போடும் கொக்கிக் கேள்வி. 'கலைஞர் டி.வி.’ இந்த வழக்கின் மையப்புள்ளி. அதில் 60 சதவிகிதப் பங்குகள் தயாளு அம்மாள் பெயரிலும், தலா 20 சதவிகிதப் பங்குகள் 'கலைஞர் டி.வி.’ சரத்குமார், கனிமொழி ஆகிய இருவர் பெயரிலும் உள்ளன. இவர்கள் மூவரும் இந்தக் குற்றப்பத்திரிகைகளில் வருகிறார்கள். சி.பி.ஐ. தாக்கல் செய்த வழக்கில் சரத்குமார், கனிமொழி ஆகிய இருவரும் குற்றவாளிகளாகச் சேர்க்கப்பட்டு, கைது செய்யப்பட்டு திகார் சிறையில் இருந்து வெளியில் வந்தவர்கள். '20 சதவிகிதப் பங்குகளை வைத்துள்ள சரத்குமார், கனிமொழி ஆகிய இருவரும் கைதுசெய்யப்பட வேண்டியவர்கள் என்றால், 60 சதவிகிதப் பங்கு வைத்துள்ள தயாளுவை ஏன் கைது செய்யவில்லை?’ என்று அப்போதே விமர்சனங்கள் கிளம்பின.</p>
<p style="text-align: center"><img align="middle" width="600" height="415" alt="" src="http://www.vikatan.com/av/2014/05/zmziyt/images/p84.jpg"></p>
<p class="content">வயதையும், அன்று மத்திய ஆட்சியில் இருந்த தனது செல்வாக்கையும் பயன்படுத்தி, தயாளுவைக் குற்றவாளி என்ற நிலையில் இருந்து சாட்சியாக மாற்றிக்கொண்டதாகச் சொல்லப்பட்டது. ஆனால், அமலாக்கத் துறை தாக்கல் செய்துள்ள வழக்கில், தயாளு குற்றம்சாட்டப்பட்டவர் என்ற நிலைக்கு தள்ளப்பட்டுள்ளார்.</p>
<p class="content">இந்த வழக்கில் தயாளுவுக்கும் கனிமொழிக்கும் பெரிய வித்தியாசம் ஒன்று உள்ளது. ''2007-ம் ஆண்டு ஜூன் மாதம் 6, 12, 20 ஆகிய மூன்று தேதிகளில் நடந்த கலைஞர் டி.வி. மீட்டிங்குகளில் மட்டும்தான் கனிமொழி கலந்துகொண்டார். மாநிலங்களவை உறுப்பினராகப் பொறுப்பேற்ற பிறகு, 20.06.2007 முதல் இந்த இயக்குநர் பொறுப்பில் இருந்து விலகிவிட்டார். ஆனால், பணப் பரிவர்த்தனைகள் சம்பந்தமான கூட்டம் 2009-ம் ஆண்டு பிப்ரவரி 13-ம் தேதி நடந்தது. அதில் அவர் கலந்துகொள்ளவில்லை. அந்தக் கூட்டத்தில் தயாளு அம்மாளும் சரத்குமாரும் மட்டுமே கலந்துகொண்டார்கள்'' என்று வாக்குமூலங்கள் சி.பி.ஐ. நீதிமன்றத்தில் தாக்கல் செய்யப்பட்டுள்ளன.</p>
<p class="content">இதை வைத்துத்தான் தன்னை இந்த வழக்கில் இருந்து விடுவிக்க வேண்டும் என்று கனிமொழி டெல்லி உயர் நீதிமன்றத்தில் மனு தாக்கல் செய்துவிட்டுக் காத்திருக்கிறார். கனிமொழி, இப்படிச் சொல்வதைப் போல தயாளு சொல்ல முடியாது என்பதுதான் அவருக்கான பிடி இறுகக் காரணம்.</p>
<p class="content">மே 16-ம் தேதி நாடாளுமன்றத் தேர்தலுக்கான தீர்ப்பு வருகிறது. மு.க.ஸ்டாலின் சொல்லிவருவது போல 25 இடங்களை தி.மு.க. வென்றாலும் அல்லது அழகிரி சொல்லிவருவது போல மூன்றாவது இடத்துக்கு தி.மு.க. தள்ளப்பட்டாலும் பாட்டியாலா நீதிமன்றம் அளிக்கும் தீர்ப்பில்தான் தி.மு.க-வின் எதிர்காலமே இருக்கிறது. 'என் மீது குற்றம் உள்ளது என்று நிரூபித்தால், வாழ்நாள் முழுக்க சிறையில் இருக்கத் தயார்’ என்று ஆ.ராசா சொல்கிறார். அப்படி கருணாநிதியால் சொல்ல முடியாது. சொல்லும் நிலைமையில் அவரும் இல்லை; தயாளுவும் இல்லை. நெஞ்சுக்கு நீதி எழுதியவரின் நெஞ்சில் இப்போது முள். வலிக்காமல் எடுக்க முடியுமா என்பதை மே 26 சொல்லும் டெல்லி!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஸ்மைல் ப்ளீஸ்!</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="449" alt="" src="http://www.vikatan.com/av/2014/05/zmziyt/images/p6.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இது இனிக்கும் செய்தியல்ல!</div>
<div class="subtitle1">ந.கீர்த்தனா</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>தேனீ... </strong></span>உலகின் மிக சுவாரஸ்யமான, நுணுக்கமான உயிரினம். அந்தத் தேனீக்களைப் பற்றி ஆச்சரியமான மற்றும் அதிர்ச்சியான விஷயத்தைத் தெரிந்துகொள்ளலாமா?</p>
<p class="content">முதலில்... ஆச்சரியம். தக்கனூண்டு சைஸில் இருக்கும் தேனீதான் உலகின் மிகச் சிறந்த மகரந்தச் சேர்க்கையாளர். தென்னை, வாழை, பூசணி, ஆப்பிள், பீச் போன்ற பல பழ வகைகள் காபி, ஏலக்காய், பருத்தி போன்ற செடிகள் மற்றும் உணவு தானியங்கள் எனப் பல கோடி மகரந்தச் சேர்க்கைகளுக்குக் காரணமாக இருக்கும் தேனீக்கள்தான், உலகின் 80 சதவிகித உணவுப் பொருள்களின் பெருக்கத்துக்கும் காரணம்.</p>
<p class="content">தேனீயின் தகவல் பரிமாற்ற முறை, ஸ்கைப், வாட்ஸ்அப் முறைகளை விடத் துல்லியமானது. யானை, ஆமைகளுக்கு ஞாபகசக்தி அதிகம் என்போம். ஆனால், அவற்றைவிடவும் கூர்மையான ஞாபகசக்தி கொண்டவை தேனீக்கள். இதுபோல இன்னும் பல ஆச்சரியங்கள் அந்தத் தக்கனூண்டு உடம்பில் இருக்கின்றன. ஆனால், அதிர்ச்சி தரும் விஷயம்... அந்தத் தேனீக்கள் இப்போது 'அழிந்துவரும் உயிரினங்கள்’ பட்டியலில் இடம்பிடித்திருக்கின்றன.</p>
<p style="text-align: center"><img align="middle" width="600" height="256" alt="" src="http://www.vikatan.com/av/2014/05/zmziyt/images/p54c.jpg"></p>
<p class="content">ஆம்... 'உலகை உலுக்கும் செய்தி’ என்றால்,  நிச்சயம் இதுதான். ஒட்டுமொத்த மக்கள் தொகையாலும் பூமிக்கு விளையாத நன்மை, ஒரே ஒரு தேனீயால் விளையும். அந்த அளவுக்குத் தேனீயின் ஒவ்வொரு சிறகசைப்பும் பூமிப் பந்தில் பசுமைப் போர்வையைப் போத்துகிறது. தேனீக்களின் 'லைஃப்ஸ்டைல்’ பற்றி தெரிந்துகொண்டால்தான், அது காடுகளின் பெருக்கத்துக்கு எப்பேர்ப்பட்ட நன்மை விளைவிக்கிறது என்று புரியும்.</p>
<p class="content">தேனீக்களின் வாழ்வியல் குணங்களைப் பற்றி கேட்டதும், சுவாரஸ்யமாகப் பட்டியலிட்டார் தமிழ்நாடு வேளாண்மை பல்கலைக்கழகத்தின் பூச்சிகள் துறையைச் சேர்ந்த டாக்டர் எம்.ஆர்.ஸ்ரீனிவாசன்.</p>
<p class="content">''உலகத்தில் அஞ்சு வகை தேனீக்கள் இருக்கு. மலைத் தேனீ, இந்தியத் தேனீ, கொம்புத் தேனீ, இத்தாலியன் தேனீ, கொடுக்கில்லாத் தேனீ. இதில் இந்திய, இத்தாலிய மற்றும் கொடுக்கில்லாத் தேனீக்களைத்தான் மனிதர்கள் வளர்ப்பாங்க. மத்த தேனீக்கள் தானாகவே காட்டில் வளரும். ஒரு குடும்பத்தில் ஒரு ராணித் தேனீ, சில நூறு ஆண் தேனீக்கள், பல்லாயிரம் பணித் தேனீக்கள் (பெண்கள்) இருக்கும். இதில் ஆண் தேனீக்களுக்கு 90 நாள்களும், பணித் தேனீக்களுக்கு 70 நாள்களும், ராணித் தேனீக்கு இரண்டு வருடங்களும் ஆயுள். ராணித் தேனீக்களுக்கு முட்டையிடுவது மட்டும்தான் வேலை. ஆண் தேனீக்கு, ராணியோடு புணர்வதும் தேன் கூட்டைப் பாதுகாப்பதும் கடமை. மற்ற எல்லா வேலைகளும் பணித் தேனீக்கள் பொறுப்பு. உணவுச் சேகரிப்பு, தேன்கூடு கட்டுவது, தேனைப் பக்குவப்படுத்துவது, கூட்டைச் சுத்தமாகப் பராமரிப்பதுனு எல்லா வேலைகளையும் பணித் தேனீக்கள்தான் கவனிக்கும்.</p>
<p class="content">தேனீக்களின் பொறியியல் அறிவு அபாரமானது. தேன் கூட்டை அறுங்கோண வடிவத்துல கட்டும். ஏன்னா, அப்பத்தான் ஒரு சென்ட்டிமீட்டர் இடத்தைக்கூட வீணாக்காம முழுசாப் பயன்படுத்த முடியும். ஆண் தேனீகளுக்குப் பெரிய அறுங்கோண செல், பணித் தேனீக்களுக்குச் சிறிய அறுங்கோண செல் வடிவத்தில் கூடு கட்டிட்டு, ராணித் தேனீக்கு சிலிண்டர் வடிவில் செல் கட்டும். கூட்டின் கட்டுமானம் திருப்தியாக இருந்தால் மட்டுமே, ராணித் தேனீ அதில் முட்டையிடும்.</p>
<p class="content"><img align="right" width="200" height="181" alt="" src="http://www.vikatan.com/av/2014/05/zmziyt/images/p54d.jpg">பூக்களின் மகரந்தம், மதுரம்... இரண்டும்தான் தேனீக்களின் உணவு. அப்போதைய பசிக்கு அப்போதே சாப்பிட்டுவிடும். அப்புறம் ஏன் தேன் சேகரிக்கிறது? குளிர் காலங்கள், பூ பூக்காத காலங்களில் உணவுத் தட்டுப்பாட்டைச் சமாளிக்கத்தான் தேன் சேகரிக்கிறது. தேனீக்கள் தேன் சேகரித்துப் பதப்படுத்துவதுதான் உலகின் சிறந்த உணவுப் பதப்படுத்தும் தொழில்நுட்பம். தேன் தேடிச் செல்லும் பணித் தேனீக்கள், பூக்களின் மதுரத்தை உறிந்து தன் உடலில் இருக்கும் 'தேன் பை’யில் சேகரித்துக்கொள்ளும். அந்த மதுரம் முழுவதும் செரிக்காமல், தேனீயின் வயிற்றில் இருக்கும் நொதிகளுடன் சேர்ந்து திரவமாக மாறிவிடும்.</p>
<p class="content">கூட்டுக்குத் திரும்பி வரும் தேனீக்கள், கூட்டின் வாசலில் காத்திருக்கும் தேனீக்களிடம் அந்தத் திரவத்தை ஒப்படைக்கும். அதற்காக ஏப்பமிட்டு ஏப்பமிட்டு தேன் பையில் இருந்து திரவத்தை வெளியில் கொண்டுவந்து எதிர் தேனீயின் வாயில் கொட்டும். ஒரு தேனீ இப்படி 50 முறை கக்கினால்தான், ஒரு துளி தேன் சேரும். கூட்டைப் பராமரிக்கும் தேனீக்கள் அந்தத் திரவத்தைக் கூட்டின் ஓர் ஒரத்தில் இருக்கும் தேனடையில் கக்கி, அதில் இன்வர்டோஸ் எனும் நொதியைச் சேர்க்கும். பிறகு அந்தத் திரவத்தில் இருந்து நீர்த்தன்மை வற்றிப்போவதற்காக தன் இறகை ஆட்டி ஆட்டி ஆவியாக்கும். பிறகு தேனைப் பாதுகாக்க ஒருவகை மெழுகைப் பூசிவைக்கும். இத்தனை நடைமுறைகளுக்குப் பிறகுதான் நாம் சுவைக்கும் தேன் உருவாகும். தேன் எடுப்பவர்கள் கொஞ்சம் தேனை தேனிக்களுக்கு எனக் கூட்டில் விட்டுத்தான் எடுப்பார்கள். அதுதான் தேன் சேகரிக்கும் தர்மம்!</p>
<p class="content">இந்த வேலை நடக்கும்போது ராணித் தேனீ அதை வேடிக்கை மட்டுமே பார்க்கும். இனப்பெருக்கக் காலத்தில் மட்டும்தான் அதற்கு வேலை வரும். அந்தச் சமயத்தில் வேகமாக ராணித் தேனீ உயரத்துக்குப் பறக்கும். அதை எந்த ஆண் தேனீ துரத்திப் பிடிக்கிறதோ, அதோடுதான் இணை சேரும் ராணி. புணர்ச்சி முடிந்தவுடன் ஆண் இறந்துவிடும். அதன் பிறகு ராணித் தேனீ முட்டையிட, முட்டையில் இருந்து வரும் தேனீக்களைப் பணித் தேனீக்கள்தான் வளர்ப்புத் தாயாக வளர்க்கும்!</p>
<p class="content"><img align="left" alt="" src="http://www.vikatan.com/av/2014/05/zmziyt/images/p54b.jpg">தேன் சேகரிப்பதற்கான தகவல்களை தேனீக்கள் பகிர்ந்துகொள்ளும் முறை அட்டகாசமானது. உணவுத் தேவை ஏற்படும்போது 'ஸ்கவுட்’ ஆக சில தேனீக்கள் முன்னே சென்று பூக்கள் இருக்கும் இடத்தைக் கண்டுபிடித்துவிட்டுக் கூட்டுக்குத் திரும்பும். கூட்டில் உள்ள மற்ற பணித் தேனீக்களுக்கு ஸ்கவுட் தேனீக்கள், தாங்கள் கண்டுபிடித்த தோட்டம் அல்லது சோலை எந்தத் திசையில் எவ்வளவு தூரத்தில் உள்ளது என்பதை நடனம் ஆடித் தெரிவிக்கும்.</p>
<p class="content">இதில் இரண்டு வித நடனங்கள் உள்ளன.  வட்ட நடனம் மற்றும் வாலாட்டு நடனம். வட்ட நடனத்தில் வட்டமிட்டு வட்டமிட்டு பூக்கள் இருக்கும் தொலைவை மட்டும் குறிக்கும். வாலாட்டு நடனத்தில் உயரப் பறந்து வாலை ஆட்டினால், சூரியன் இருக்கும் அதே திசையில் உணவு உள்ளது என்றும், கீழே பறந்து வாலை ஆட்டினால், சூரியனுக்கு நேரெதிர் திசையில் தோட்டம் உள்ளது என்றும் அர்த்தம். வாலை வேகமாக ஆட்டினால், சோலை அருகில் உள்ளது என்றும், மெதுவாக ஆட்டினால், தொலைவில் உள்ளது என்றும் அர்த்தம்.</p>
<p class="content">சூரியன், சோலையின் திசை, தங்கள் கூட்டின் இருப்பிடம்... இந்த மூன்றையும் சம்பந்தப்படுத்தி நடன அசைவுகள் இருக்கும். இந்த நுட்பமான நடன ரகசியத்தைக் கண்டுபிடித்த ஆஸ்திரிய ஸ்காலர் கார்ல்வான் ஃப்ரிஸ்-க்கு நோபல் பரிசு கொடுத்தார்கள்.</p>
<p class="content"><img align="right" width="130" height="145" alt="" src="http://www.vikatan.com/av/2014/05/zmziyt/images/p54a.jpg">தேன் சேகரிக்கும்போது தேனீக்களின் காலில் ஒட்டிக்கொள்ளும் பூக்களின் மகரந்தம், அடுத்தடுத்து பூக்களின் மேல் உட்காரும்போது, விதவிதமான கூட்டணியுடன் பரவும். இதுதான் காடுகளின், சோலைகளின் பரவலுக்குக் காரணம். தேனீக்களை அதிகம் காடுகளுக்குள்தான் பார்க்க முடியும். காரணம், தேனீக்கள் இருக்கிற இடத்திலேயே இயற்கையாகவே அடர்ந்த காடுகள் உருவாகிவிடும்!''</p>
<p class="content"><span style="color: #ff0000"><strong>''அழியும் உயிரினம் பட்டியலில் இடம் பிடிக்கும் அளவுக்கு தேனீக்களுக்கு என்ன ஆபத்து?'' </strong></span></p>
<p class="content">''அமெரிக்கா, ஐரோப்பா போன்ற மேற்கத்திய நாடுகளில் தேனீக்கள் அழிந்துவரும் உயிரினங்கள். கடந்த ஐந்து ஆண்டுகளில் மட்டும் உலகின் மூன்றில் ஒரு பங்கு தேனீக்கள் அழிந்துவிட்டன. அதாவது, தேனீக்களின் அழிவு சதவிகிதம் 42 சதவிகிதம் அதிகரித்திருக்கிறது. இன்னும் இந்தியாவில் தேனீக்களுக்கு அந்த அளவுக்குப் பெரிய அபாயம் ஏற்படவில்லை. ஆனால், கூடிய சீக்கிரமே அந்த நிலைமை வரலாம்.</p>
<p class="content">தேனீக்களின் இந்தப் பேரழிவுக்குக் காரணம், Colony Collapse Disorder - சுருக்கமாக... CCD. அதாவது கூட்டில் இருந்து உணவு சேகரிக்கச் சென்ற பணித் தேனீக்கள் கொத்துக்கொத்தாகக் காணாமல்போய்விடும். ராணி மட்டும் கூட்டில் இருக்கும். பணித் தேனீக்கள் கொஞ்சம் கொஞ்சமாகக் குறைந்து ஒரு கட்டத்தில் இல்லாமலேயே போய்விட்டால், ராணித் <img align="left" width="300" height="243" alt="" src="http://www.vikatan.com/av/2014/05/zmziyt/images/p54.jpg">தேனீ என்ன செய்வதெனத் தெரியாமல் குழம்பி, சீக்கிரமே இறந்துவிடும். இல்லையெனில், வேறு கூடு தேடிப் போய்விடும். பணித் தேனீக்கள் இப்படித் தொலைந்துபோவதற்குப் பல காரணங்கள் உண்டு. அதில் முக்கியமானது... செயற்கை உரம், பூச்சிக்கொல்லி, மரபணு மாற்றப்பட்ட பயிர்கள். செயற்கை உரத்தில் உள்ள நியோ நிக்டினாய்ட்ஸ் எனப்படும் வேதிப்பொருள், தேனீக்களின் நரம்பு மண்டலத்தைப் பாதித்து அவற்றின் நினைவுத்திறனை மழுங்கடித்துவிடும். இதனால் கூட்டுக்குத் திரும்பும் வழி மறந்துபோய் பறந்துபோய் அலைந்து திரிந்து இறந்துவிடும். மரபணு மாற்றப்பட்ட உணவுப் பயிர்களின் விதைகளை 'டெர்மினேட்டர் சீட்ஸ்’ என்பார்கள். அதாவது, அந்தப் பயிர்கள் 'விதை தானியத்தை’ உருவாக்காது. மலட்டு விதைகளைத்தான் உருவாக்கும். அப்படியான மரபணு மாற்றப்பட்ட பயிர்களின் மகரந்தத்தில் உள்ள புரோட்டீன் தேனீக்களிடம் செரிமானக் கோளாறுகளை உண்டாக்கி, ஒரு கட்டத்தில் தேனீக்களைக் கொன்றேவிடும்.</p>
<p class="content">இப்படி விவசாயத்தில் 'வணிக லாபத்துக்காக’ மனிதன் செய்த பல மாற்றங்கள் தேனீக்களை அழிக்கின்றன. ஐரோப்பிய நாடுகளில் கடந்த ஐந்து வருடங்களாக விவசாய உற்பத்தி பெருமளவு குறைந்துவருவதற்குக் காரணம் தேனீக்களின் இறப்பு எனத் தெரியவந்தது. அதனால், அங்கு செயற்கை உரம், மரபணு மாற்றப்பட்ட விதைகள் போன்றவற்றைத் தடை செய்துவிட்டனர். வளர்ப்புத் தேனீக்களைப் பிடித்து வந்து தங்கள் வயல்களில் பறக்கவிட்டு மகரந்தச்சேர்க்கை உண்டாக்க முயற்சிக்கிறார்கள். பல லட்சம் தேனீக்களை அழித்த சுயநல மனிதனால், ஒரே ஒரு தேனீயைக்கூட உருவாக்க முடியாது. இதை நாம் எப்போது உணர்வோம்?'' என்று வருத்தமாகச் சொல்கிறார் எம்.ஆர்.ஸ்ரீனிவாசன்.</p>
<p class="content">'தேனீக்கள் மட்டும் இந்த மண்ணில் இருந்து மறைந்துவிட்டால், மனிதன் வாழ்வதற்கு நான்கு ஆண்டுகளுக்கு மேல் மிச்சம் இருக்காது!’ என்று சொல்லியிருக்கிறார் ஆல்பர்ட் ஐன்ஸ்டீன். ஜாக்கிரதை!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">காதல் ததும்பும் ரகசியம்!</div>
<div class="subtitle1">விகடன் மேடை - எஸ்.பி.பாலசுப்ரமணியம் பதில்கள்</div>
<div class="subtitle2">வாசகர் கேள்விகள்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff9900"><strong>சண்முகசுந்தரம் நல்லப்பன், ஃபேஸ்புக்.</strong></span></p>
<p class="content"><span style="color: #ff0000"><strong>''உங்கள் குரல் கடவுளின் கொடை. ஆனால், உங்கள் நடிப்பு... நாங்கள் எதிர்பார்க்காத மேஜிக். ரொம்ப கேஷ§வலா நடிக்கிறீங்க. உங்களுக்குள் இருக்கும் நடிகனை எப்ப கண்டுபிடிச்சீங்க? ஆனா, தொடர்ந்து ஏன் நடிக்க மாட்டேங்கிறீங்க?''</strong></span></p>
<p class="content">''ஸ்கூல் நாள்கள்ல பாடுற அளவுக்கு நாடகங்கள்லயும் நடிப்பேன். நடிப்புக்காக நிறையப் பரிசுகளும் வாங்கியிருக்கேன். ஆனா, 'நாடகத்துல இப்படி எல்லாம் சகஜமா இயல்பா நடிக்கக் கூடாது. சத்தம் போட்டு நடிக்கணும். அப்பத்தான் ஆடியன்ஸுக்கு ரீச் ஆகும்’னு நாடகத்தை இயக்கும் என் நண்பர்கள் திட்டுவாங்க. என்னமோ தெரியலை... அப்படி என்னால நடிக்கவே முடியாது. எழுதிக்கொடுக்கிற வசனத்தை அப்படியே சொல்ல மாட்டேன். ஸ்கிரிப்ட்டை உள்வாங்கிட்டு அந்தச் சூழ்நிலைக்கு என் மனசுல என்ன தோணுதோ, அதை நானாப் பேசுவேன். அந்த வகையில் நான் நல்ல நடிகன்னு எனக்குத் தெரியும். ஆனா, குட், பெஸ்ட், பெட்டர்ல எந்த ரேங்க்னு நீங்கதான் சொல்லணும்.</p>
<p class="content">தமிழ், தெலுங்கு, கன்னடம்னு சுமார் 70 படங்கள் நடிச்சிருப்பேன். 'பாடகர்’ என்பதுதான் என் மெயின் ரோல். நேரம் கிடைக்கும்போது மட்டும்தான் நான் நடிக்க முடியும். அதுவும்போக, ஒரு நல்ல அப்பா, ஒரு நல்ல அண்ணன், ஒரு நல்ல கணவர்னு வழக்கமான கேரக்டர்களிலேயே நடிக்க எனக்குப் பிடிக்கலை. நடிச்சா அதுல எனக்கே ஒரு திருப்தி இருக்கணும். நான் அனுப விச்சு ரசிச்சு நடிக்கணும். அப்பத்தான் என் நடிப்பை மத்தவங்க என்ஜாய் பண்ணுவாங்க. அப்படியான கதாபாத்திரங்கள் வந்தா நிச்சயம் தவிர்க்க மாட்டேன்.</p>
<p class="content">தெலுங்குல 'மிதுனம்’னு ஒரு படம். நான், திருமதி லட்சுமினு ரெண்டே கேரக்டர்கள்தான். அழகான வித்தியாசமான படம். ஆனா, அப்படியான கேரக்டர்கள் கிடைக்கிறதுதான் கஷ்டம்!''</p>
<p style="text-align: center"><img align="middle" width="600" height="526" alt="" src="http://www.vikatan.com/av/2014/05/zmziyt/images/p44b.jpg"></p>
<p class="content"><span style="color: #ff9900"><strong>ராமச்சந்திரன், ஃபேஸ்புக்.</strong></span></p>
<p class="content"><span style="color: #ff0000"><strong>''நீங்கள் பாடிய 'அய்யயயோ நெஞ்சு அலையுதடி...’ - 'ஆடுகளம்’ பாடல் செம கிளாசிக். அது மாதிரியான பாடல்களை ஜஸ்ட் லைக் தட் பாட முடியாது. எஸ்.பி.பி-க்குள் இருக்கும் காதலனைப் பற்றி கொஞ்சம் சொல்லுங்களேன்..!''</strong></span></p>
<p class="content">''ஒவ்வோர் இசையமைப்பாளருக்கும் ஒரு ஸ்டைல் இருக்கும். அந்தப் பாட்டைக் கேட்ட உடனே எந்த இசையமைப்பாளர் கம்போஸ் பண்ணதுனு தெரியணும். அந்த ஃப்ளேவர் கெட்டுப்போகாமப் பாடுறதுதான் ஒரு பாடகனுக்கு சவால். 'அய்யயயோ நெஞ்சு அலையுதடி...’ பாட்டு டிபிக்கல் ஜி.வி.பிரகாஷ் ஸ்டைல். அதனால் அவர் பாடினா எப்படிப் பாடுவாரோ, அந்த மாதிரி பாடினேன். நான் பாடின பிறகு சரண் பாடியிருக்கார். இது முதல்ல எனக்குத் தெரியாது. ரெண்டு பேர் குரல்லயும் பாட்டைக் கேட்டப்ப சந்தோஷமா இருந்தது.</p>
<p class="content">அப்புறம்... எனக்குள்ள இருக்கிற காதலனைப் பத்தி கேட்டிருக்கீங்கள்ல..! ஒரு பாடகன் என்பவன், கிட்டத்தட்ட நடிகன்தான். என்ன, மைக் முன்னாடி நடிக்கிற நடிகன். ரொமான்டிக் பாடல்களைப் பாடுறதுக்கு எனக்குள்ள தாக்கத்தை உண்டாக்கிறது லெஜண்ட் முகமது ரஃபி சார். அவர் பாடிய பாடல்களை கண்ணை மூடிக்கிட்டுக் கேட்டுப் பாருங்க... அவர் ஏதோ தன் காதலிகிட்ட சிரிச்சுப் பேசிட்டு இருக்கிற மாதிரியே தோணும். அவரோட பாதிப்புதான் என்கிட்ட இருக்கு. அதனாலகூட ரொமான்டிக் பாடல்களில் என் குரலில் காதல் நிரம்பி வழியலாம்!''</p>
<p class="content"><span style="color: #ff9900"><strong>என்.ஷஃபாத், அதிராம்பட்டினம்.</strong></span></p>
<p class="content"><span style="color: #ff0000"><strong>''டி.வி. ரியாலிட்டி ஷோக்களில் இளம் பாடகர்களுக்குத் தகுதிக்கு மீறிய பாராட்டுதல்களை வழங்கப்படுவதாக உணர்கிறீர்களா?''</strong></span></p>
<p class="content">''சின்னப் பசங்கதானே... கொஞ்சம் கூடுதலா உற்சாகப்படுத்துறதுல என்ன தப்பு? அவங்க பண்ற சின்னத் தப்புகளுக்கு ரொம்பக் கோபமா ரியாக்ட் பண்றப்போ, சின்ன சாதனையையும் பெருசா எடுத்துக்காட்டணும்தானே? ஆனா, எவ்வளவுதான் ஜாஸ்தியாப் பாராட்டினாலும் அவங்களுக்குத் தகுதி இருந்தாத்தான் கடைசில சக்சஸ் ஆகமுடியும்.</p>
<p class="content">அந்தக் காலத்துல நாங்கள்லாம் சினிமாவுக்கு வந்தப்போ எலெக்ட்ரானிக் மீடியா கிடையாது. எப்பயாவது சினிமா பத்திரிகைகள், நாளிதழ்கள்ல, 'எஸ்.பி.பி. அந்தப் பாடலைப் பாடும்போது எடுத்த படம்’னு ஒரு போட்டோ போடுவாங்க. அதை வெட்டி வெச்சுக்கிட்டு பொக்கிஷம் மாதிரி ரொம்பக் காலத்துக்குப் பாதுகாத்துட்டு இருப்போம். ஏன்னா, அப்ப அதுவே எங்களுக்குப் பெரிய பப்ளிசிட்டி. சினிமாவுல பாட ஆரம்பிக்கிறதுக்கு முன்னாடி, எத்தனை மேடைகள்ல நாங்க பாடியிருந்தாலும், அது மத்தவங்களுக்குத் தெரியவே தெரியாது. நாங்களாவே ஒவ்வோர் இசையமைப்பாளரிடமும் போய் பாடிக் காமிச்சாத்தான் உண்டு.</p>
<p class="content">ஆனா, இன்னைக்கு யாரும் யாருக்கும் அட்ரஸ் கொடுக்காமலே, கவிஞர், இசையமைப்பாளர், இயக்குநர், தயாரிப்பாளர்கள் பலரும், 'ரொம்ப நல்லாப் பாடுறாங்களே..! இவங்களுக்கு நம்ம படத்துல வாய்ப்பு தரலாம்’னு திறமைசாலிகளை அழைக்கக்கூடிய சூழ்நிலை உருவாகியிருக்கு. அது நல்ல விஷயம்தானே! சமயங்கள்ல அது கொஞ்சம் ஓவர் பப்ளிசிட்டியா இருக்கலாம். ஆனா, அதுக்குக் காரணம் பாடகர்கள் கிடையாது. அது நிகழ்ச்சிக்குச் சம்பந்தப்பட்ட வியாபாரம். முதல் நாளே ஃப்ளாப் ஆன படத்துக்கு 'அமர்க்களமான வெற்றி’னு ரெண்டாவது நாள் பப்ளிசிட்டி பண்றது இல்லையா? அந்த மாதிரி சில இடத்துல சில நேரங்கள்ல அப்படி நடக்கலாம். அதுக்காக ஒட்டுமொத்த ரியாலிட்டி ஷோக்களையும் எப்படிக் குத்தம் சொல்ல முடியும்?!''</p>
<p style="text-align: center"><strong><span style="color: #ff0000"><img align="middle" width="600" height="477" alt="" src="http://www.vikatan.com/av/2014/05/zmziyt/images/p44a.jpg"></span></strong></p>
<p class="content"><span style="color: #ff9900"><strong>வினோகுமார், ஃபேஸ்புக்.</strong></span></p>
<p class="content"><span style="color: #ff0000"><strong>''உங்களுடைய பார்வையில் இந்தியாவின் டாப் 5 இசையமைப்பாளர்கள் யார்?''</strong></span></p>
<p class="content">'''உங்களுக்குப் பிடிச்ச ஒரு பாட்டு சொல்லுங்க’னு கேட்கிற மாதிரி இருக்கு. நான் பாட்டுனு கேட்க ஆரம்பிச்ச காலத்துல இருந்து இப்போ வரை இந்தியாவில் எனக்குப் பிடிச்ச இசையமைப்பாளர்கள் குறைந்தபட்சம் 30 பேராவது இருப்பாங்க. இதுல வித்தியாசமா, அழகா, இனிமையான பாடல்களை இசையமைச்ச எல்லாருமே எனக்கு ரொம்பப் பிடிச்ச இசையமைப்பாளர்கள்தான். இவங்கள்ல யார் நம்பர் ஒன், டூனு எப்படிச் சொல்ல முடியும்? பிசினஸ் வேல்யூ வெச்சுப் பார்த்தா, சில நேரத்தில் சிலர் நிறையப் படங்கள் பண்ணியிருக்கலாம். இன்னும் சிலர், வருஷத்துக்கு ஒரு படம், ரெண்டு படம் மட்டுமே பண்ணுவேன்னு நௌஷத் சாஹிப் மாதிரி இருந்திருக்கலாம்.</p>
<p class="content">இந்தியாவின் பல மொழி இசையமைப்பாளர்கள் சுமார் 500 பேர்கிட்ட நான் பாடியிருக்கேன். இதில் ஐந்து பேரை மட்டும் எப்படி தேர்ந்தெடுக்கிறது? அது ரொம்பக் கஷ்டம். இந்தக் கேள்வியில் இருந்து தப்பிக்கிறதுக்காகச் சொல்ற வார்த்தைகள் கிடையாது. ஏன்னா, அவங்கவங்க ஸ்டைல்ல ரொம்ப அழகா இசையமைத்த நிறைய இசையமைப்பாளர்கள் இருக்காங்க. ஒவ்வொருத்தருமே அவங்க கிளாஸ்ல நம்பர் ஒன்தான்!''</p>
<p class="content"><span style="color: #ff9900"><strong>மெர்லின், சென்னை</strong></span><span style="color: #ff0000"><strong>.</strong></span></p>
<p class="content"><span style="color: #ff0000"><strong>''நீங்கள் பாடியதில் உங்களுக்குப் பிடிக்காத பாட்டு எது?''</strong></span></p>
<p class="content">''பிடிக்காத பாட்டுனு சொல்ல முடியாது. ஆனா, இளையராஜா இசையில் ரஜினிகாந்த் நடிச்ச 'பாயும் புலி’ படத்துக்காக 'ஆடி மாசம் காத்தடிக்க...’னு ஒரு பாட்டு பாடினேன். எஸ்.ஜி.கிட்டப்பா மாதிரியே பாடணும்னு கேட்டுக்கிட்டதால, ரொம்பக் கஷ்டப்பட்டுப் பாடினேன். அப்படிப் பாடினதால, அந்தப் பாடலைப் படம்பிடிக்கும்போது வித்தியாசமா ஏதாவது பண்ணுவாங்கனு நினைச்சேன். ஆனா, வழக்கமான பாணியிலேயே ரஜினி பாடுற மாதிரி படம்பிடிச்சிருந்தாங்க. குறை சொல்றதுக்காக இதைச் சொல்லலை. அந்த மாதிரி ஒரு வித்தியாசமான குரல்ல பாடினப்ப, பிக்சரைசேஷனும் வித்தியாசமா அமைஞ்சிருந்தா நல்லா இருந்திருக்கும்னு தோணும்.</p>
<p class="content">ஆனா, அப்படிப் பண்ணாததுக்குப் பல காரணங்கள் இருந்திருக்கலாம். சில பாடல்களைக் கேட்கும்போது மியூசிக்ல டிரெய்ன் ஒலி வரும்.ஆனா, படக் காட்சியில் டிரெய்ன் இருக்காது. அதுக்குச் சரியான சமயத்துல ஆர்ட்டிஸ்ட் கால்ஷீட் கிடைக்கலை, அப்படியே கிடைச்சிருந்தாலும் டிரெய்னை வெச்சு படம்பிடிக்க அனுமதி கிடைச்சிருக்காது, அனுமதி வாங்கின நாள்ல மழை பெய்ஞ்சிருக்கலாம்னு பல காரணங்கள் இருக்கலாம். அது மாதிரி ஏதாவது ஒரு பிரச்னைகூட 'ஆடி மாசம் காத்தடிக்க...’ பாட்டு சமயம் வந்திருக்கலாம். அப்படிச் சொல்லித்தான் சமாதானப்படுத்திக்கிட்டேன்!''</p>
<p class="content"><span style="color: #ff9900"><strong>என்.ஷஃபாத், அதிராம்பட்டினம்.</strong></span></p>
<p class="content"><span style="color: #ff0000"><strong>''உங்களை 'பாலசுப்ரமணியம்’ என்று முழு பெயர் சொல்லி அழைப்பவர்கள் யார்... யார்?''</strong></span></p>
<p class="content">''சினிமா இண்டஸ்ட்ரியில் யாருமே என்னை அப்படிக் கூப்பிடுறது இல்லை. தமிழ்நாட்ல 'எஸ்.பி.பி.’ம்பாங்க, 'பாலு சார்’ம்பாங்க. இல்லைனா 'பாலு’ம்பாங்க. மலேசியா, சிங்கப்பூர்ல 'எஸ்.பி.பாலா’ம்பாங்க. ஆந்திராவுல 'பாலுகாரு’, இல்லைனா 'பாலு’. ஜானகியம்மா மட்டும் என்னை எப்பவுமே 'சுப்ரமணியம்’னுதான் கூப்பிடுவாங்க. வீட்ல, நண்பர்கள் வட்டத்தில் 'மணி’னு கூப்பிடுவாங்க. பொது நிகழ்ச்சிகள்ல கண்ணியமா 'மிஸ்டர் பாலசுப்ரமணியம், டாக்டர் பாலசுப்ரமணியம்’னு கூப்பிடுவாங்க. மத்தபடி சினிமா துறையில் யாரும் என்னை முழுப் பேர் சொல்லிக் கூப்பிட மாட்டாங்க!''</p>
<p class="content"><span style="color: #ff9900"><strong>தண்டபாணி, நாகர்கோவில்</strong></span><span style="color: #ff0000"><strong>.</strong></span></p>
<p class="content"><span style="color: #ff0000"><strong>'ஆயிரம் கனவு காணும் மனது...’, 'ஓ மைனா... ஓ மைனா...’, 'வான் நிலா நிலா...’, 'மடை திறந்து தாவும் நதியலை நான்...’ போன்ற பாடல்களை உங்களைத் தவிர மற்றவர்களால் பாட முடியாது என்று சொன்னால் ஒப்புக்கொள்வீர்களா?''</strong></span></p>
<p class="content">''சில பாடல்களை ஒரு குரல்ல கேட்டு பரிச்சயமான பிறகு, வேற குரல்ல கேட்டா நமக்குப் பிடிக்காம போகலாம். ஹிட்டான பாடல்களை, 'வேற யாரு இதைப் பாடியிருந்தாலும் இப்படி இருந்திருக்காது’னு பலர் நினைப்பாங்க. ஆனா, ஏன் அப்படி நினைக்கணும்? அதே பாடலை வேற ஒருத்தவங்க என்னைவிட இன்னும் ரொம்ப ரொம்ப நல்லா பாடியிருக்கலாமே! நமக்கு ஒருத்தர் மேல ப்ரியம் இருந்தா, அவரை கடவுள் ரேஞ்சுக்குக் கொண்டாடிடுறோம். அது சரி கிடையாது. ஒரே பாடலை ரெண்டு பேர் பாடியிருந்தா, அப்ப யார் நல்லா பாடியிருக்காங்கனு தெரியும். ஆனா, இந்த ஒப்பீடு எதுக்குங்க..? நல்ல பாடலை யார் பாடினாலும் கேட்டு ரசிப்போமே!''</p>
<p style="text-align: right"><span style="color: #ff0000"><strong>- நிலாவுடன் பேசலாம்... </strong></span></p>
<hr>
<p class="content"><img alt="" align="left" width="10" height="11" src="http://www.vikatan.com/av/2014/05/zmziyt/images/dot1.jpg">'' பின்னணி பாடகி எஸ்.ஜானகிக்கும் உங்களுக்கும் இடையிலான நட்பின் நினைவு களைப் பகிர்ந்துகொள்ளுங் களேன்?''</p>
<p class="content"><img alt="" align="left" width="10" height="11" src="http://www.vikatan.com/av/2014/05/zmziyt/images/dot1.jpg">''இன்றைய இளம் பாடகர் களிடையே நீங்கள் உணரும் ப்ளஸ், மைனஸ் குணங்கள் எவையெவை?''</p>
<p class="content"><img alt="" align="left" width="10" height="11" src="http://www.vikatan.com/av/2014/05/zmziyt/images/dot1.jpg">''உங்கள் ஸ்பெஷாலிட்டிகளில் முக்கியமானது ஸ்பஷ்டமான உச்சரிப்பு. இதை எப்படிப் பயின்றீர்கள்?''</p>
<p style="text-align: right"><span style="color: #ff0000">- அடுத்த வாரம்... </span></p>
<p class="content"><img alt="" align="left" width="30" height="56" src="http://www.vikatan.com/av/2014/05/zmziyt/images/p44.jpg">அன்பு வாசகர்களே... எங்களுடன் தொடர்புகொள்ளும்போது உங்கள் செல்போன் எண்/இ-மெயில் முகவரி குறிப்பிட மறக்காதீர்கள். உங்கள் படைப்புகள் எதுவானாலும் ஒரு பிரதி எடுத்துவைத்துக்கொண்டு அனுப்புங்கள். தபால் தலை மற்றும் சுயவிலாசமிட்ட உறை இணைக்க வேண்டாம். படைப்பு தேர்வாகாதபட்சத்தில் திருப்பி அனுப்ப இயலாது. இரண்டு மாதங்களுக்குள் எங்களிடம் இருந்து தகவல் கிடைக்காவிட்டால், உங்கள் படைப்பு தேர்வு பெறவில்லை என்பதைப் புரிந்துகொள்ள வேண்டுகிறோம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">‘பரோட்டா’ சூரி, சீஃப் இன்ஜினீயர், நோக்கியா!</div>
<div class="subtitle1">நா.சிபிச்சக்கரவர்த்தி </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>''மீ</strong></span>ட்டிங்ல இருக்கேன்... முடிஞ்சதும் பேசலாமா? எனக்கும் ரிலாக்ஸா இருக்கும்!'' - மீட்டிங் முடிந்ததும் உற்சாகமாகக் கேள்விகளை எதிர்கொள்கிறார் விஞ்ஞானி <span style="color: #ff0000">மயில்சாமி அண்ணாதுரை</span>.</p>
<p class="content">''ஜி.கே. கேள்விகள்தானே... எல்லாத்துக்கும் பதில் தெரிஞ்சிருக்கணும்னு இல்லியே. தெரிஞ்சதுக்கு சொல்றேன்!'' - நிதானமாகத் தயாராகிறார் எழுத்தாளர் <span style="color: #ff0000">சாரு நிவேதிதா</span>.</p>
<p class="content">''வாராவாரம் அஞ்சு கேள்வி கேட்பீங்களே... போன வாரம் மதுரை ஆதீனம்கூட அந்தர் பண்ணியிருந்தாரே! அடுத்து நானா..? சூது கவ்வுது போலயே!'' - குதூகலத்துடன் கேள்விகளை எதிர்கொண்டார் நடிகர் <span style="color: #ff0000"><strong>சிங்கம்புலி</strong></span>.</p>
<p class="content">''அச்சச்சோ... நீங்க பதில் தெரியாத கேள்வியா தேடித் தேடிக் கேட்பீங்களே.. நான் பெப்பபேனு முழிப்பேனே! என்னை எப்படியாவது பாஸ் பண்ணிவிட்ருங்க!''- கெஞ்சல் கலந்த கொஞ்சலுடன் நடிகை <span style="color: #ff0000"><strong>நீலிமா ராணி</strong></span>.</p>
<p class="content"><span style="color: #0000ff"><strong>''தமிழக முன்னாள் முதல்வர் கருணாநிதி, இந்நாள் முதல்வர் ஜெயலலிதாவின் வயது என்ன?'' </strong></span></p>
<p class="content"><span style="color: #800000"><strong>பதில்: ''கருணாநிதியின் வயது 90... ஜெயலலிதாவின் வயது 66.'' </strong></span></p>
<p class="content"><span style="color: #ff0000">மயில்சாமி அண்ணாதுரை:</span> ''கலைஞர் வயசு 87 அல்லது 88 இருக்கணும். ஜெயலலிதாவுக்கு 62-ல இருந்து 64-க்குள்ள இருக்கும்!''</p>
<p class="content"><span style="color: #ff0000"><strong>சாரு நிவேதிதா: </strong></span>ஜெர்க்காகி சிரிக்கிறார்... ''கலைஞர் வயசை சுலபமா சொல்லிடுவேன். ஆனா, பெண்கள் வயசை பொதுவெளியில் சொல்லக் கூடாதுல்ல. ம்ம்ம்... கலைஞருக்கு வயசு 76!'' என்கிறார் சீரியஸாக. ('நல்லா யோசிச்சு சொல்லுங்க’ என்றதும்) ''அதைவிட ஜாஸ்தியா? ஆனா, வயசாக வயசாகத்தான் கலைஞருக்கு இளமை பொங்குது. அதனால நான் சொன்ன வயசையே வைச்சுக்கலாம்!''</p>
<p class="content"><span style="color: #ff0000"><strong>சிங்கம்புலி: </strong></span>'' 'பராசக்தி’ படத்துல ஒரு வசனம் வரும். சிவாஜி ஒரு வீட்டுத் திண்ணையில தூங்கிட்டு இருப்பாரு. ஒரு அம்மா சிவாஜி முகத்துல தண்ணியை ஊத்திடும். உடனே சிவாஜி முழிச்சு முழிச்சுப் பார்ப்பாரு. அந்தம்மா, 'என்னப்பா முழிக்கிறே?’னு கேட்கும். 'தண்ணி ஊத்தினா முழிக்கத்தான் செய்வாங்க. அப்படியே கொஞ்சம் சோப்பு குடுங்க... குளிச்சிட்டுப் போறேன்’னு நக்கலா சொல்வாரு சிவாஜி. அந்த வசனத்தை எழுதினது கலைஞர். ('சார்... கேள்வியைத் திருப்பிச் சொல்லவா?’) இப்ப கொஞ்ச நாளைக்கு முன்னாடிகூடப் பத்திரிகையாளர்கள் கலைஞரிடம், 'திருமாவளவன் தொகுதிப் பேச்சுவார்த்தையின் போது பாதியில் போனாராமே?’னு கேட்டதுக்கு, கலைஞர் அசராமல், 'பாதியில் எப்படிப் போக முடியும்? முழுசாகத்தான் போக முடியும்’னு ரகளையாப் பதில் சொன்னாரு. ஆங்... நீங்க என்ன கேட்டீங்க... கலைஞர் வயசா? 92..? இல்லையா... அப்ப 94..? அதுவும் இல்லையா? அப்ப ஃபைனல் 93. ஆனா, ஜெயலலிதாம்மா வயசு தெரியாதே!''</p>
<p class="content"><span style="color: #ff0000"><strong>நீலிமா ராணி:</strong></span> ''கலைஞருக்கு 90 ப்ளஸ்... ஜெயலலிதாம்மாவுக்கு 60 ப்ளஸ் இருக்கும். சரியான வயசா? கலைஞர் ஐயா ரீசன்ட்டா 'நான் சென்சுரி அடிக்காமப் போக மாட்டேன்’னு சொன்னாரே... அதனால அவர் வயசு 96-க்குள் இருக்கும். ஜெயலலிதாம்மா பர்த் டேக்கு அமைச்சர்கள்லாம் 66 கிலோ கேக் வெட்டினதா ஞாபகம் இருக்கு. கரெக்ட்டா?''</p>
<p style="text-align: center"><img align="middle" width="600" height="444" alt="" src="http://www.vikatan.com/av/2014/05/zmziyt/images/p30.jpg"></p>
<p class="content"><span style="color: #0000ff"><strong>''தமிழகம் முழுக்க மது விற்பனையை மேற்கொள்ளும் அரசு அமைப்பான TASMAC-ன் விரிவாக்கம் என்ன?'' </strong></span></p>
<p class="content"><span style="color: #800000"><strong>பதில்: தமிழ்நாடு ஸ்டேட் மார்க்கெட்டிங் கார்ப்பரேஷன் லிமிடெட்.(TAMILNADU STATE MARKETING CORPORATION LIMITED) </strong></span></p>
<p class="content"><span style="color: #ff0000">மயில்சாமி அண்ணாதுரை:</span> ''என்னங்க... எனக்குச் சம்பந்தமே இல்லாத கேள்விங்க இது. 'T’ எழுத்து தமிழ்நாடுனு மட்டும் தெரியும். மத்தது தெரியலை!''</p>
<p class="content"><span style="color: #ff0000"><strong>சாரு நிவேதிதா:</strong></span> கேள்வியை மீண்டும் கேட்டவர் சிரிக்கிறார். '''நாசமாப் போக’னு போட்டுக்கங்க. அதான் டாஸ்மாக் போர்டுலயே விரிவாக்கம் எழுதியிருப்பாங்களே... 'குடி குடியைக் கெடுக்கும்’னு. அதுக்கு 'நாசமாப் போக’னுதானே அர்த்தம்!''</p>
<p class="content"><span style="color: #ff0000"><strong>சிங்கம்புலி: </strong></span>''பார்ரா... டாஸ்மாக்குக்கு விரிவாக்கம் வேற இருக்கா? பசங்க அடிக்கடி போய் வாங்கிட்டு வருவாங்க. ஆனா, இதுவரைக்கும் ஒரு பயகூட விரிவாக்கம் சொன்னதே இல்லையே! இருங்க... இப்ப நானே என் மூளையை வைச்சுக் கண்டுபிடிக்கிறேன். 'T’-ன்னா தமிழ்நாடாத்தான் இருக்கணும். அப்ப தமிழ்நாடு சரக்கு மார்க் கம்பெனி... சரியா?''</p>
<p class="content"><span style="color: #ff0000"><strong>நீலிமா ராணி:</strong></span> இடைவிடாமல் சிரிக்கிறார். ''நான் குடிக்க மாட்டேங்க!'' என்று சொல்லி விட்டு மீண்டும் சிரிக்கிறார். ''தமிழ்நாடுனு ஆரம்பிக்கும்னு தெரியும்!'' என்று பதிலைக் கேட்டுத் தெரிந்துகொள்பவர், ''மார்க்கெட்டிங் கம்பெனி மட்டும் சொல்லலை. பாதி பதில் சொல்லிட்டேன்ல... அதனால இந்தக் கேள்விக்குப் பாதி மார்க் கொடுங்க!''</p>
<p class="content"><span style="color: #0000ff"><strong>''நாடாளுமன்றத் தேர்தலில் வாக்களிக்க வரிசையில் நிற்காமல் நேரடியாக வாக்குப்பதிவு மையத்துக்குள் செல்ல முயன்று, வரிசையில் நின்ற இளைஞர் ஒருவரால் தடுத்து நிறுத்தப்பட்டு வரிசையில் சென்று நின்ற அரசியல் பிரபலம் யார்?'' </strong></span></p>
<p class="content"><span style="color: #800000"><strong>பதில்: ''அரசியல் பிரபலம் சிரஞ்சீவி. அவரை வரிசையில் நிற்கச் சொன்னவர் ராஜா கார்த்தி என்கிற லண்டனில் வசிக்கும் இந்தியர்.'' </strong></span></p>
<p class="content"><span style="color: #ff0000">மயில்சாமி அண்ணாதுரை:</span> ''சிரஞ்சீவி. ஆனா, 'நான் நடுவுல புகுந்து ஓட்டுப் போட போகலை. என் பேர் வாக்காளர்கள் பட்டியலில் இருக்கானு பார்க்கப்போனேன்’னு சொல்லி இருக்கார்!''</p>
<p class="content"><span style="color: #ff0000"><strong>சாரு நிவேதிதா: </strong></span>''சிரஞ்சீவி. இந்த மாதிரி சர்ச்சைக்குரிய செய்திகள் மட்டும் எப்படியோ என் கண்ணுல மாட்டிடுது. முன்னாடி ஒரு தடவை த்ரிஷா அவங்க அம்மாகூட ஓட்டு போடப் போனப்போ, இதே போலப் பிரச்னை ஆச்சுல்ல!''</p>
<p class="content"><span style="color: #ff0000"><strong>சிங்கம்புலி: </strong></span>''சீரஞ்சிவி. அந்தப் பையன் யார்னு விசாரிச்சேன். ஏதோ வெளிநாட்ல இருந்து வந்த என்.ஆர்.ஐ. பையனாம். அவர் ஓட்டு போட்டுட்டு வெளிநாடு போயிடுவாரு. இங்கயே இருக்கிற ஆளா இருந்தா அப்படில்லாம் கேட்டிருக்க மாட்டாரு. ஒரு ஆர்வமிகுதி பப்ளிசிட்டில இப்படிப் பண்ணி இருப்பார். சிரஞ்சீவி ஒரு கட்சில இருக்காரு. அவருக்கு நிறைய வேலை இருக்கும். அதனால ஓட்டு போட குறுக்காலப் புகுந்து போயிருப்பாரு!''</p>
<p class="content"><span style="color: #ff0000"><strong>நீலிமா ராணி:</strong></span> ''சிரஞ்சீவி. வரிசையைத் தாண்டிப் போகக் கூடாதுனு தெரியாம... அவர் எம்.பி. வேற!''</p>
<p style="text-align: center"><img align="middle" width="600" height="315" alt="" src="http://www.vikatan.com/av/2014/05/zmziyt/images/p30a.jpg"></p>
<p class="content"><span style="color: #0000ff"><strong>''தமிழக அரசின் தலைமைக் கருவூலம் எங்கு செயல்படுகிறது?'' </strong></span></p>
<p class="content"><span style="color: #800000"><strong>பதில்: ''பனகல் மாளிகை, சைதாப்பேட்டை!'' </strong></span></p>
<p class="content">மயில்சாமி அண்ணாதுரை: ''சென்னைல இருக்குனு தெரியும். ஆனா, அங்கே எங்கேனு தெரியலையே!''</p>
<p class="content"><span style="color: #ff0000"><strong>சாரு நிவேதிதா: </strong></span>''இதுல என்ன சந்தேகம்? அரசுக் கருவூலம் அரசியல்வாதிங்க பாக்கெட்ல தானே இருக்கும்!''</p>
<p class="content"><span style="color: #ff0000"><strong>சிங்கம்புலி: </strong></span> வெகுநேரம் யோசித்தவர், ''கருவூலம்... அரசுக் கருவூலம் எங்கே இருக்கும்? தமிழ்நாட்டுக் கருவூலம் சென்னையில் இருக்கும். சென்னையில் எங்கேனு கேட்டா... நம்ப பாரீஸ்ல இருக்கு. இல்லையா? அங்கதானே கருவூலத்தைப் பார்த்த மாதிரி ஞாபகம்!'' என்றவரிடம் பதிலைச் சொன்னதும், ''ஓஹோ... மாளிகையில்தான் கருவூலம் இருக்கு... சரிதான்!''</p>
<p class="content"><span style="color: #ff0000"><strong>நீலிமா ராணி:</strong></span> கேள்வியை மீண்டும் மீண்டும் கேட்பவர், ''என்னது... கருவூலமா... அப்படின்னா?'' என்று 'கருவூலத்தின்’ அர்த்தம் கேட்டுத் தெரிந்துகொள்கிறார். ''ஓ... டிரஷரியா? தமிழ்நாடு டிரஷரி கண்டிப்பா சென்னையில் இல்லை. மதுரை இல்லைன்னா கோயம்புத்தூர்ல இருக்கணும். கரெக்ட்டா?''</p>
<p class="content"><span style="color: #0000ff"><strong>''நோக்கியா நிறுவனத்தின் புதிய சி.இ.ஒ.-ஆக நியமிக்கப்பட்டிருக்கும் இந்தியரின் பெயர் என்ன?'' </strong></span></p>
<p class="content"><span style="color: #800000"><strong>பதில்: ''ராஜீவ் சூரி. நோக்கியா நிறுவனத்தை வாங்கியிருக்கும் மைக்ரோசாஃப்ட் நிர்வாகம், நிறுவனத்தின் நல்லெண்ணத்தைத் தக்கவைக்க இந்த நடவடிக்கையை எடுத்துள்ளது!'' </strong></span></p>
<p class="content"><span style="color: #ff0000">மயில்சாமி அண்ணாதுரை:</span> ''நேத்துகூட இதைப்பத்தி பேசிட்டு இருந்தோமே... ஆனா, இப்ப டக்குனு ஞாபகம் வரலையே... ராஜீவ்னு படிச்ச ஞாபகம்!''</p>
<p class="content"><span style="color: #ff0000"><strong>சாரு நிவேதிதா:</strong></span> ''நோக்கியா சி.இ.ஒ. இந்தியரா? அப்ப அது மன்மோகன் சிங்காத்தான் இருக்கும். ஏன்னா, இனி அவருக்கு இங்கே வேலை இல்லைல. அதனால, அப்படியே வெளிநாட்டுல வேலை தேடிக்க வேண்டியதுதான்!''</p>
<p class="content"><span style="color: #ff0000"><strong>சிங்கம்புலி:  </strong></span>''சி.இ.ஓ-ன்னா சீஃப் ஆபீஸர்தானே. இல்லையா?'' என்பவர் பதிலைக் கேட்டதும் ஷாக் ஆகிறார். ''என்னது 'பரோட்டா’ சூரி நோக்கியா இன்ஜீனியர் வேலைக்குப் போயிட்டாரா? அய்யய்யோ!''</p>
<p class="content"><span style="color: #ff0000"><strong>நீலிமா ராணி:</strong></span> ''நோக்கியாவை மைக்ரோசாஃப்ட் வாங்கிட்டாங்கனு தெரியும். ஆனா, சி.இ.ஓ. யார்னு ஐடியாவே இல்லையே! ஒரு சின்ன ரெக்வஸ்ட்... 'நீலிமா ரொம்ப ரெஸ்பான்சிபிளான பொண்ணு. சமூக விழிப்பு உணர்வோட இருக்கிற பொண்ணு’னு ஊருக்குள்ள பில்டப் கொடுத்துவைச்சிருக்கேன். அந்த இமேஜை டேமேஜ் பண்ணிராதீங்க ப்ளீஸ்!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தாயுமானவன்!</div>
<div class="subtitle1">ஞா.சுதாகர், படங்கள்: தி.விஜய்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>அ</strong></span>மெரிக்காவின் புகழ்பெற்ற 'டைம்ஸ்’ இதழ், உலகின் செல்வாக்கு மிகுந்த 100 மனிதர்களை ஒவ்வொரு வருடமும் பட்டியலிடும். அந்த வகையில், இந்த வருடம் உலகின் செல்வாக்கு மிகுந்த 100 மனிதர்களின் பெயர் பட்டியலை வெளியிட்டு இருக்கிறது. அதில் நான்கு பேர் இந்தியர்கள். மோடி, கெஜ்ரிவால், அருந்ததி ராய்க்கு அடுத்தபடியாக வருபவர் ஒரு தமிழர். பெயர் முருகானந்தம். இந்தியாவில், பெண்கள் பயன்படுத்தும் சானிட்டரி நாப்கின்கள் பயன்பாட்டில் வெளியே தெரியாத பெரும் புரட்சி செய்திருப்பவர். ஏற்கெனவே விகடன் வாசகர்களுக்கு அறிமுகமானவரைப் பற்றி ரீ - இன்ட்ரோ இங்கே...</p>
<p class="content">வறுமையில் வாடும் முருகானந்தத்தின் மனைவி, நாப்கின்களுக்குப் பதிலாகக் கந்தல் துணியைப் பயன்படுத்துகிறார். நாப்கினின் விலை, எளிய மக்களுக்கு எட்டாத உயரத்தில் இருப்பதைத் தெரிந்துகொள்ளும் முருகானந்தம், எளிமையான, விலை குறைவான நாப்கின்களை உருவாக்க முயற்சி எடுக்கிறார். விலை குறைவான நாப்கின்கள் தயாரிக்க இவர் தந்த விலை அதிகம். ஒவ்வொரு முறையும் நாப்கின்கள் பற்றியே பேசிக்கொண்டிருப்பதால் வீட்டில் பல பிரச்னைகள் உருவெடுக்கின்றன. தான் தயாரிக்கும் நாப்கின்களை மருத்துவக் கல்லூரி மாணவிகளிடம் கொடுத்து பரிசோதிக்கிறார்.</p>
<p class="content"><img alt="" align="left" width="250" height="447" src="http://www.vikatan.com/av/2014/05/zmziyt/images/p36a.jpg">ஒரு கட்டத்தில் இவரது மனைவியே இவரைவிட்டுப் பிரிந்து செல்கிறார். சோதனைக்காகப் பெண்கள் பயன்படுத்திய நாப்கின்களை முருகானந்தம் வீட்டுக்கு எடுத்துவர, பெண் பித்தன், பைத்தியக்காரன் என்று சுற்றுப்புறம் பட்டம் கொடுத்துக் கட்டம் கட்டுகிறது. அத்தனையையும் இழந்து இறுதியில் விலை மலிவான நாப்கின்களை வடிவமைக்கும் அந்த இயந்திரத்தை உருவாக்கி இருக்கிறார். அதன் மூலம் பல பெண்களைத் தொழில்முனைவோ ராகவும் மாற்றியிருக்கிறார். இந்த நிலையில் அவரின் அத்தனை வலிகளுக்கும் ஒத்தடம் கொடுப்பது போல் 'சுகாதாரப் போராளி’ என்று வர்ணித்து, இந்த வருட பட்டியலில் இடம் கொடுத்திருக்கிறது 'டைம்ஸ்’ பத்திரிகை. அமெரிக்காவில் ஒபாமா, பில்கேட்ஸ் முன்னிலையில் கருத்தரங்கத்தில் பேசிவிட்டு வந்திருக்கும் முருகானந்தத்திடம் பேசினோம்.</p>
<p class="content">''ரொம்ப ரொம்பச் சந்தோஷம்ங்க. பல வருஷமாப் போராடி 2004-ம் வருஷம்தான் மலிவு விலை நாப்கினை டிசைன் பண்ணினேன். முதன்முதலாக, பயப்படாமல் என் நோக்கத்தைப் புரிந்துகொண்டு ஒரு மருத்துவக் கல்லூரி மாணவி அதைப் பயன்படுத்த முன் வந்தார். 'ரொம்ப நல்ல முயற்சி. கம்ஃபோர்ட்டா இருக்குண்ணே... உங்க முயற்சி நிச்சயம் வெற்றி பெறும்’னு சொன்னாங்க. அதுதான் நான் பெற்ற முதல் விருது... அங்கீகாரம். அந்தச் சகோதரிக்கு நன்றி!''</p>
<p class="content"><span style="color: #ff0000"><strong>''உலக அளவுல ஃபேமஸ் ஆகிட்டீங்க. நிறையப் பேர் பிசினஸ் பேசியிருப்பாங்களே?'' </strong></span></p>
<p class="content">'' 'நாங்க இத்தனை புரஃபஷனல்கள், இயந்திரங்கள், டெக்னாலஜி வைச்சு பண்றதை, அதே குவாலிட்டியில் எப்படிக் கம்மியான விலையில் தயார் பண்றீங்க?’னு கேட்டாங்க. நான் அவங்ககிட்ட, 'உங்களுக்கு இது பிசினஸ்; எனக்கு லட்சியம்’னு பதில் சொன்னேன். பிசினஸ்னு யோசிக்க ஆரம்பிச்சா, கொசு மாதிரி மாறி யார் ரத்தத்தை உறிஞ்சலாம்னு அலைஞ்சுகிட்டு இருப்போம். லட்சியம்னு இருந்ததால பட்டாம் பூச்சி மாதிரி மாறி, மகரந்த சேர்க்கைக்குப் பயன்படுகிறேன். பல்லாயிரக்கணக்கான மக்கள் வாழுற விளைநிலங்களை அழிச்சு, தொழிற்சாலைகளைக் கட்டி அங்கே சில நூறு பேருக்கு வேலை தர்றதுக்குப் பேர்தான் பிசினஸ். எனக்கு அது பிடிக்காது. என் கண்டுபிடிப்பு, மக்களுக்காக இருக்கணும்; மக்களோடு இருக்கணும்.. அவ்வளவுதான்!''</p>
<p class="content"><span style="color: #ff0000"><strong>''உங்கள் கண்டுபிடிப்பு இவ்வளவு தூரம் பேசப்படும்னு நினைச்சீங்களா?'' </strong></span></p>
<p class="content">''இல்லைங்க. முதல்ல என் மனைவி, தங்கைனு என் சொந்தங்களின் வலியைப் போக்கத்தான் நினைச்சேன். அப்புறம்தான் இந்தியாவில் 95 சதவிகித பெண்கள், நாப்கின் பயன்படுத்தறதே இல்லைனு தெரிஞ்சுகிட்டேன். வங்க தேசத்தில் வறுமையில் வாடும் பெண்கள், மாதவிடாய் காலத்தில் காய்ந்த இலை, மரத்தூள், காகிதம், சாம்பலைப் பயன்படுத்துறாங்கனு தெரிஞ்சப்ப, அதிர்ச்சி ஆகிட்டேன். அப்போதுதான் எந்தப் பிரச்னை வந்தாலும் இதை நிறுத்தவே கூடாதுனு முடிவு செஞ்சேன்.</p>
<p class="content">இந்த புராஜெக்ட் பத்தி முதன்முதலில் ஐ.ஐ.டி கல்லூரியில் பேசினப்ப, என்னைப் பார்த்துச் சிரிச்சாங்க. 'இந்தச் சின்ன மெஷின் என்ன செஞ்சிடப்போகுது?’னு அலட்சியமா கேட்டாங்க. அந்த ஓர் இயந்திரம் இன்னைக்கு 1,300 இயந்திரமா பெருகியிருக்கு. பல பெண்களுக்கு வேலைவாய்ப்பையும் ஆரோக்கியத்தையும் கொடுத்திருக்கு. இன்னைக்கு இந்த இயந்திரம் 11 நாடுகளில் பயன்பாட்டில் உள்ளது. ஆப்பிரிக்கா போன்ற பின்தங்கிய நாடுகளில் இதன் தேவைகளைப் பற்றியும், வளர்ந்த நாடுகளில் இதன் சிறப்பம்சம் பற்றியும் விளக்கியும் பெண்களுக்கு விழிப்பு உணர்வு கொடுக்கணும். குளிர் நாடுகளில்கூடப் பல பெண்கள் இந்தப் பிரச்னைக்கு ஆளாகி இருக்காங்க. அவங்க பிரச்னையைத் தீர்க்க முயற்சி எடுத்துட்டு இருக்கேன். ஒண்ணே ஒண்ணுதான். நல்லது நினைச்சா நல்லதே நடக்கும்!''</p>
<p style="text-align: center"><img alt="" align="middle" width="600" height="402" src="http://www.vikatan.com/av/2014/05/zmziyt/images/p36.jpg"></p>
<p class="content"><span style="color: #ff0000"><strong>''எதிர்கால லட்சியம் என்ன?'' </strong></span></p>
<p class="content">இந்தியாவை ஆரோக்கியமான நாடாக மாத்தணும். இது ஒரு விதைதான். முழுத் தீர்வுக்கு இன்னும் நிறையப் பயணிக்கணும். அதுக்காக இளைஞர்களின் பங்களிப்பை எதிர்பார்த்துக் காத்திருக்கேன். இந்தியாவில் மட்டுமே 10 லட்சம் பெண்களைத் தொழில்முனைவராக மாத்தணும். அவங்க மூலமா உலகம் முழுக்க இருக்குற சகோதரிகள் முகத்தில் சிரிப்பை வரவைக்கணும்!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">“இது ஆண்டவன் கட்டளை!”</div>
<div class="subtitle1">சூப்பர் ஸ்டாரின் இதயம் திறக்கிறது</div>
<div class="subtitle2">ரா.கண்ணன் </div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><strong><img alt="" align="middle" width="300" height="126" src="http://www.vikatan.com/av/2014/05/zmziyt/images/p59d.jpg"></strong></span></p>
<p class="content"><span style="color: #ff0000"><strong>கி</strong></span>ட்டுமோ ஞான யோகம்? கிடைக்குமோ குருவின் பாதம்?<br>
கட்டுமோ மூல வாசி? காணுமோ கயிலை வீடு?<br>
எட்டுமோ நாக லிங்கம்? ஏற்றுமோ தீப சோதி?<br>
தட்டுமோ பளிங்கு மேடை தனையறியார்க்கு நெஞ்சே!</p>
<p style="text-align: right"><span style="color: #ff9900"><strong>- நெஞ்சறி விளக்கம்</strong></span></p>
<p class="content"><span style="color: #ff0000"><strong>க</strong></span>ண்ணாடிக் கரைசல் போல, கடவுளின் விழிகள் போல ஸ்படிகத் துல்லிய நதி. குழந்தையின் இதயம் போல, துறவியின் பயணம் போல பனி மழையில் நனைந்தபடி நகர்கிறாள் கங்கை!</p>
<p class="content">எங்கோ தொலைதூரச் சிகரத்தின் அடர்ந்த பனிக் குகையில் மௌனத்தின் மத்தியில் உற்பத்தியாகி, பிரதேசமெங்கும் உருகிப் பெருகி வழிந்தோடும் மகா நதியான கங்கையின் பிரணவ மந்திரப் பேரோசை தவிர, சில்லிடும் அமைதி!</p>
<p class="content">மனசுக்குள்ளும் மழை பெய்ய ஆரம்பிக்கும் நேரம்... குளிர் காற்றுக்கு இதமாக, காசித் துண்டை உதறி நெற்றியில் இறுக்கிக் கட்டிக்கொள்கிறார் ரஜினி.</p>
<p class="content">சவரம் செய்யப்படாத முகம்; கிழிசலான கதர் சட்டை; இடுப்பில் காவி வேட்டி; காலில் ரப்பர் செருப்பு; கையில் ஊன்றுகோல். அந்தக் குளிர் கண்ணாடியும், லெதர் பேக்கும் இல்லையென்றால், ரஜினி... கூட்டத்தில் ஒரு முகம்!</p>
<p style="text-align: center"><img align="middle" width="600" height="600" alt="" src="http://www.vikatan.com/av/2014/05/zmziyt/images/p59e.jpg"></p>
<p class="content"><span style="color: #ff0000"><strong>எ</strong></span>ன்ன இல்லை இவரிடம்?</p>
<p class="content">இதோ இந்த வருடத்தின் சூப்பர் ஹிட் படம்... 'சந்திரமுகி’. தமிழ் சினிமாவின் அத்தனை ரெக்கார்டுகளையும் அடித்து நொறுக்கி தூக்கித் தூரப்போட்டுவிட்டு, துள்ளலாக ஓடுகிறது படம். 'சூப்பர் ஸ்டார்’ என்பது, ஆளுக்காள் அமரத் துடிக்கிற மியூசிக்கல் சேர் அல்ல; அது ரஜினியின் அடையாளம்... அடையாளங்களில் ஒன்று!</p>
<p class="content">இந்த ஜென்மத்துக்குப் போதுமான புகழ் பார்த்தாகிவிட்டது. இன்னும் ஏழு தலைமுறைக்குத் தேவையான பொருள் சேர்த்தாகிவிட்டது. இவர் பேசினால் செய்தி; பேசாவிட்டாலும் செய்தி. புதிய படத்துக்கு பூஜை போட்டாலோ, கொட்டும் கரன்சி அருவி. நிரந்தரமாக லட்சக்கணக்கான இதயங்களிலும், நிம்மதி தேடும்போதெல்லாம் இமயத்திலும் வசிக்கிற வாழ்க்கை. சம காலத்தில், இவர் போல் யாரும் சிகரங்களைத் தொட்டதும் இல்லை; சர்ச்சைகளில் சிக்கி, இவர் அளவுக்கு எவரையும் விமர்சனங்கள் சுட்டதும் இல்லை!</p>
<p class="content"><span style="color: #ff0000"><strong>'ச</strong></span>ந்திரமுகி’யின் வெற்றிக்கு உழைத்தவர்களுக்கு, தன் நன்றியைச் சொல்ல அழைத்தார் ரஜினி. வீட்டிலேயே விருந்து படைத்தார். நள்ளிரவு தாண்டியும் நடந்தது கொண்டாட்டம். விடிந்தபோது, ரஜினி சென்னையில் இல்லை. தன் குருவின் பாதம் பணிந்து நன்றி சொல்ல பயணமாகிக்கொண்டு இருந்தார் இமயமலைக்கு!</p>
<p class="content"><span style="color: #ff0000"><strong>டெ</strong></span>ல்லிக்கு விமானம். அங்கிருந்து ரிஷிகேஷ். பிறகு ராணிகேத். இடுப்பொடிக்கிற இரண்டு நாள் பயணம் காத்திருக்கிறது. ரஜினியுடன் வழித்துணையாக பாபாஜி தரிசனத்துக்குப் பயணமாகிற நண்பர் ஹரி உற்சாகமாகப் பேச ஆரம்பிக்கிறார்.</p>
<p class="content">''ரஜினி என்கிற நடிகருக்கு, உங்களைப் போல நானும் ஒரு ரசிகன்; ஆனால் ரஜினி என்கிற மனிதருக்கு நான் நண்பன். 'இருந்தும் இல்லாமல் இரு’ என்பார்களே... அதற்கு எனக்குத் தெரிந்த ஒரே உதாரணம் ரஜினிதான்'' என்கிறவர் எதையோ நினைத்துக்கொண்டு சிரிக்கிறார்.</p>
<p class="content">''ரஜினிக்கும் எனக்கும் இருக்கிற நட்பு தெரிந்த சிலர், 'ஏன் சார் ரஜினி அடிக்கடி இமயமலைக்குப் போறார்? சாமியார் ஆகிடுவாரா?’ என்று என்னிடம் கேட்பார்கள்.</p>
<p class="content">துறவு என்பதில் பலவிதங்கள் உண்டு. மகா பெரியவரும் துறவிதான். மதர் தெரஸாவும் துறவிதான். பெரியவர், தெய்வங்களைத் தொழுதார்; மக்களுக்கு ஆசீர்வாதங்களை வழங்கினார். தெரஸா, தெருவோர தொழுநோயாளிகளையே தெய்வங்களாகப் பார்த்தார். அவர்களுக்குச் சேவை செய்தார். அப்படி ரஜினியிடம் என்னைக் கவர்ந்தது அவரது பற்றற்ற மனசு!'' என்கிறார் ஹரி.</p>
<p class="content"><span style="color: #ff0000"><strong>''ர</strong></span>ஜினி நிறைய குட்டிக் கதைகள் சொல்வார் தெரியுமா?'' என்று பயணத்தை சுவாரஸ்யப்படுத்துகிறார் ஹரி.</p>
<p class="content">இதோ ரஜினி சொன்ன கதை!</p>
<p class="content">''ஒரு தாய் ஒட்டகமும் அதன் குட்டி ஒட்டகமும் பேசிக்கொண்டு இருந்தன. குட்டி மனத்தில் நிறைய கேள்விகள். 'நமக்கு ஏன் அம்மா இத்தனை நீளமான கால்கள்?’ என்றது குட்டி. 'அதுவா மகனே, பாலைவனத்தில் மிக நீண்ட தூரம் பயணம் செய்ய வேண்டியிருக்கும். அதுவும் மணல் பூமி. அதனால்தான் நமக்கு நீண்ட கால்கள் வழங்கினார் கடவுள்’ என்றாள் தாய்.</p>
<p class="content">'நமக்கு ஏன் இத்தனை முரட்டு உதடுகள்? கற்கள் போல பற்கள்?’</p>
<p class="content">'அதுவா மகனே, பாலைவனத்தில் கிடைப்பதெல்லாம் முள் தாவரங்கள்தானே. அவற்றை மெல்லுவதற்கு வசதியாக கடவுள் செய்த ஏற்பாடு!’</p>
<p class="content">'நமக்குள் ஏன் இத்தனை பெரிய தண்ணீர்ப் பை?’</p>
<p style="text-align: center"><img align="middle" width="580" height="573" alt="" src="http://www.vikatan.com/av/2014/05/zmziyt/images/p59c.jpg"></p>
<p class="content">'அதுவா மகனே, பாலைவனத்தில் தண்ணீர் கிடையாதே. அதனால் பயணத்தில் தாகம் எடுத்தால், நா வறண்டு நாம் தடுமாறக் கூடாது என்று கருணைகொண்டு கடவுள் தந்த பரிசு இது!’ என்று தாய் ஒட்டகம் பதில் சொன்னதும், 'அதெல்லாம் சரி, பிறகு ஏனம்மா நாம் இப்படி சர்க்கஸில் இருக்கிறோம்?’ எனக் கேட்டதாம் குட்டி ஒட்டகம்.</p>
<p class="content">இது ரஜினிக்கு மிகவும் பிடித்த தத்துவார்த்தமான குட்டிக் கதை. 'நாமெல்லாம் சர்க்கஸ் ஒட்டகங்கள்தானே!’ எனச் சிரிப்பார் ரஜினி'' என ஹரி சொல்லும்போதே சிரிக்கிறார்.</p>
<p class="content"><span style="color: #ff0000"><strong>சா</strong></span>லையோர தேநீர்க் கடைக்குள் நுழைகிறார் ரஜினி.</p>
<p class="content">யாரோ புது கஸ்டமர் என்பது போல எட்டிப்பார்க்கிற கடைப் பையன், ''ரஜினி சாப்'' என அலறுகிறான் பரவசமாக! சத்தம் கேட்டு ஏழெட்டு குட்டிப் பையன்கள் பக்கத்துக் காட்டுக்குள் இருந்து ஓடி வருகிறார்கள். டீக்கடை மாஸ்டர் அமிதாப்பின் ரசிகராம். 'அந்தா கானூன்’ பார்த்த பிறகு ரஜினிக்கும்.</p>
<p class="content">மரத்தடியில் அமர்கிற ரஜினி, அந்தச் சின்னப் பையன்களிடம் பேச ஆரம்பிக்கிறார். காட்டு ரோஜாக்கள் போல சிவந்த நிறம். பூனைக் கண்கள். குளிர், அந்தப் பையன்களுக்குக் கூடுதல் வசீகரத்தை வழங்கி இருக்கிறது. 'மித்வா சுன் மித்வா...’ என லகான் படப் பாடலைக் கீச்சிடும் குரலில் பாடிக் காட்டுகிறான் பையன். தேயிலை மணக்கும் பானம் கொஞ்சம் கதகதப்பு கூட்டுகிறது. உழைத்தால்தான் பிழைப்பு என வாழ்கிற அந்தப் பையன்கள், ரஜினிக்கு அவரது பெங்களூர் பால்ய காலத்தை நினைவுப்படுத்தி இருப்பார்கள் போல. தன்னை மறந்து ஏகாந்தமாக ரசிக்கிறவர், ''நல்லாப் பாடுறாப்லல!'' என்கிறார் தன் புருவம் சொடுக்கிச் சிரித்து.</p>
<p class="content">பயணம் தொடர்கிறது!</p>
<p class="content"><span style="color: #ff0000"><strong>த</strong></span>மிழ்நாடே கொண்டாடு கிற ஒரு நடிகர், அந்த ஒளி வட்டம் எதுவும் இல்லை. பாதுகாப்புக்கு யாரும் இல்லை. படை பரிவாரங்கள், உதவி யாளர்கள் இல்லவே இல்லை. தன் பையைத் தானே சுமந்த படி, பாத யாத்திரையாகச் செல்கிறார்.</p>
<p class="content">ஈரக் காற்று. இரைச்சலே இல்லாத இயற்கை. ''நம்ம ஊர்ல இருக்கிற வசதிகள் என்னென்னவோ இங்கே இல்லை தான். ஆனா, இங்கே இருக்கிற அமைதி வேறெங்கேயும் இல்லை. அமைதியான சூழல், நம்ம மனசைத் திறக்கும். மனசு அமைதியா இருந்தா, எண்ணம் தூய்மையாகும். எண்ணம் தூய்மையா இருந்தா, எல்லோரும் சுத்தமா இருப் போம்ல!''</p>
<p class="content">இமயமலைத் தொடரின் மிக உயர்ந்த சிகரங்களில் ஒன்றான நந்தாதேவியின் (25,661 அடிகள்) அடிவாரத்தில், அல்மோரா மாவட்டத்தில் இருக்கிறது ராணிகேத். அங்கி ருந்து துரோண்மலை மீது ஏற வேண்டும். புலிகள் உலவும் அந்த மலை உச்சியில், காலங்கள் தாண்டிய கம்பீரத்துடன் காத்திருக்கிறது பாபாஜியின் கற்குகை!</p>
<p class="content"><img align="right" width="250" height="332" alt="" src="http://www.vikatan.com/av/2014/05/zmziyt/images/p59b.jpg">'பாபாஜி’ என்றால் 'வணக் கத்துக்குரிய தந்தை’ என்று பொருள்.</p>
<p class="content">மூன்றாவது முறையாகத் தன்னைத் தரிசிக்க, தன் தாள் பணிந்து நன்றி சொல்ல வருகிற சிஷ்யனுக்காக, இந்த முறை சிலிர்ப்பூட்டும் அனுபவம் தரக் காத்திருக்கிறார் மகாமுனி பாபாஜி மகராஜ்!</p>
<p class="content"><span style="color: #ff0000"><strong>இ</strong></span>த்தனை காலத்தில் ஆறேழு பேர் மட்டுமே நுழைய முயற்சித்த குகை அது. குத்திக் கிழிக்கும் கூரிய கற்கள் கொண்ட அபாயகரமான குழி அது. அதற்குள் ஒரு மனிதன் உடலைத் திணித்து நகர்ந்து நகர்ந்து செல்வதென்பது, உயிரைப் பணயம் வைக்கும் தருணம்.</p>
<p style="text-align: center"><span style="color: #ff0000"><strong>*********</strong></span></p>
<p class="content"><span style="color: #ff0000">நி</span>னைப்பதொன்று கண்டிலேன் நீயலாது வேறிலை<br>
நினைப்புமாய் மறப்புமாய் நின்றமாயை மாயையோ<br>
அனைத்துமாய் அகண்டமாய் அனாதிமுன் அனாதியாய்<br>
எனக்குள் நீ உனக்குள் நான் நினைக்குமாற தெங்ஙனே!</p>
<p style="text-align: center"><span style="color: #ff9900"><strong>- சிவவாக்கியர்</strong></span></p>
<p class="content"><span style="color: #ff0000"><strong>ந</strong></span>தியின் குளிரும்... மலரும் இரவும்... ஒளிரும் நிலவும் சூழலைச் சுகந்தமாக்குகிறது!</p>
<p class="content">ருத்ர பிரயாக்... இரண்டு நதிகள் காதலுடன் கலக்கும் பனி நீர்ச் சாலை. ஏதேதோ ரகசியங்கள் பேசும் நதி நீரை விரலால் தொட்டாலே உயிர் உறையும் குளிர். அதன் பாய்ச்சல் இன்னும் பயமுறுத்துகிறது!</p>
<p class="content">''குளிப்போமா?'' என்கிறார் ரஜினி.</p>
<p class="content">''அடப் போப்பா! கரையில நிக்கிறப்பவே கிடுகிடுக்குது'' என நண்பர் ஹரி தயங்க, ''இக்கடச் சூடு!'' என இடுப்பில் ஒரு துண்டுடன் ஜாலியாக ஆற்றில் இறங்கிய வேகத்தில் மூழ்கி எழுகிறார் ரஜினி.</p>
<p class="content">''குளிரலையா தலைவரே?'' - வியப்பும் திகைப்புமாக ஹரி கேட்க, ''இறங்கற வரைக்கும்தாம்பா எல்லாத் தயக்கமும்; முழுக்க நனைஞ்சிட்டா மோட்சம்!'' - உற்சாகமாக நீராடுகிற ரஜினி, மௌனமாக அமர்கிறார். நிமிடங்கள் கரையக் கரைய நிசப்தமாக தியானத்தில்!</p>
<p class="content"><span style="color: #ff0000"><strong>து</strong></span>ண்டை உதறித் தலை துவட்டத் தொடங்குகிற ரஜினி ஒரு கதை சொல்கிறார்...</p>
<p class="content">''ஒருவன், கடவுளுக்குப் பரிசு தர விரும்பினான். தன்னையே படைச்ச கடவுளுக்கு, தான் என்ன பரிசு தருவது?</p>
<p class="content">இந்த உடல், உயிர், உலகம் எல்லாமே அவன் தந்தது. அதைப் பரிசாகத் தர்றதில் அர்த்தம் இல்லை. மண், பொன், மலர், பொருள்னு எல்லாமே அவனோடது. அவன் தந்ததையே அவனுக்குத் தர முடியுமா? கடவுளுக்கு ஒரு பரிசு தர்றோம்னா, அது நிச்சயம் அபூர்வமானதா இருக்கணும். அந்தக் கடவுளிடம் இல்லாத ஒண்ணா இருக்கணும். கடவுளிடம் இல்லாத ஒண்ணுன்னா, அதை எப்படிக் கண்டுபிடிக்கிறது? அது கடவுளைத் தேடுறதைக் காட்டிலும் கஷ்டமான காரிய மாச்சே!</p>
<p class="content">இருந்தாலும் கடவுளுக்கு அப்படி ஒரு பரிசு குடுக்கணும். என்ன குடுக்கலாம்? அது தன்னால் மட்டுமே தர முடிகிற விஷயமா இருக்கணும். இந்தப் பிரபஞ்சத்தில் அது தன்னைவிட வேறு யாராலயும் தர முடியாத ஒண்ணா இருக்கணும்னு நினைச்சான். கடவுளுக்கு இது தெரிஞ்சா 'இதப் பார்றா’னு சிரிச்சிருப்பார். ஆனாலும் அப்படி ஒண்ணை அவன் கண்டுபிடிச்சான். அது என்ன தெரியுமா?'' ஒரு கணம் நிறுத்தி, கண்களால் விசாரிக்கிறார் ரஜினி. அப்படி ஒரு பரிசு என்னவாயிருக்கும்?</p>
<p class="content"><img align="left" width="180" height="518" alt="" src="http://www.vikatan.com/av/2014/05/zmziyt/images/p59a.jpg">''நானே சொல்றேன், நினைச்சு நினைச்சு தேடித் தேடி நெஞ்சுருகி நின்ன பக்தன், கடைசியில் அப்பிடி அபூர்வமான பரிசா தந்தது... எல்லாம் அறிந்த கடவுளுக்கு தன்னோட அறியாமையை!'' என்று சிரிக்கிற ரஜினி, ''அது அவனால் மட்டும்தானே தர முடியும். மனிதன் கடவுளுக்குத் தர முடிகிற ஒரே காணிக்கை - அறியாமை மட்டும்தான். 'நாராயணனுக்கு ஆராதனை என் அறியாமை ஒன்றே’னு சொன்ன அந்தப் பக்தன் யார் தெரியுமா, நம்ம கம்பன்!''</p>
<p class="content"><span style="color: #ff0000"><strong>ப</strong></span>யணம் அன்றிரவு அங்கேயே ஒரு விடுதியில் முடிகிறது. மிகச் சாதாரண அறையை, வசந்த மாளிகை ஆக்குவது அதன் நீள அகலமான கண்ணாடி ஜன்னல். அந்த ஜன்னலுக்கு வெளியே கங்கை!</p>
<p class="content">இரண்டு சப்பாத்திகளுடன் முடிகிறது இரவு உணவு. நள்ளிரவு தாண்டியும் நீள்கிறது பேச்சு. 'சந்திரமுகி’யின் வெற்றி பற்றி பேச்சு ஆரம்பிக்கிறது. ''நான் சந்தோஷமா இருக்கேன். 'பாபா’ படம் சரியாகப் போகாதது பற்றி எனக்குப் பெரிய வருத்தம் இல்லை. ஆனா, என் ரசிகர்கள் அப்போ கொஞ்சம் அப்செட் ஆகிட்டாங்க. என்னை நேசிக்கிற ஒவ்வொரு ரசிகனும் எனக்கு அம்மா மாதிரி. இதைச் சும்மா என் உதட்டில் இருந்து சொல்லலை. மனசில் இருந்து, என் இதயத்தில் இருந்து சொல்றேன்... ஆமா, அவங்க ஒவ்வொருத்தரும் எனக்கு அம்மா மாதிரி!'' - கண்ணாடி ஜன்னல் வழியே கங்கையை கண்கள் பார்க்க, ரஜினியின் இதயக் கதவுகள் டபக்கெனத் திறக்கின்றன.</p>
<p class="content"><span style="color: #ff0000"><strong>''தா</strong></span>ய்க்கு நாம நன்றி செலுத்த முடியுமா? தாயன்புக்கு ஈடான மரியாதை செய்ய முடியுமா? ஏன்னா... ஒரு தாய், தன் பிள்ளையை வயித்தில் சுமக்கிறதைவிட மனசில் சுமக்கிறது அதிகம். அவளுக்கு எல்லாமே அந்தப் பிள்ளைதான். அவளோட அத்தனை கவனமும் அந்தப் பிள்ளை மேலதான் இருக்கும். அவளோட தூக்கம் கெடும்; பிள்ளை ரொம்பத் தொந்தரவா இருக்கும். ஆனாலும் அந்தப் பிள்ளையையே தன் உயிரா நினைச்சு வாழ்வாள். அப்படிப் படாதபாடுபடுத்துற அந்தக் குழந்தை சடக்குனு அபூர்வமா தன் அம்மாவைப் பார்த்துச் சிரிக்கும். அந்தச் சின்னப் புன்னகை, அம்மாவோட எல்லாக் கவலைகளையும் துடைச்சுப் போட்டுடும்.</p>
<p class="content">அப்படி என் ரசிகனுக்கு இதுவரைக்கும் என்னால் தர முடிஞ்சது 'பாட்ஷா’, 'படையப்பா’, 'சந்திரமுகி’னு சின்னச் சின்ன சந்தோஷங்கள்தான். ஆனா, அது மட்டுமே போதுமானு எனக்கு யோசனையா இருக்கு. ஒவ்வொரு தானியத்தின் மீதும் ஒவ்வொருத்தர் பெயர் எழுதப்பட்டிருக்கும்னு சொல்வாங்க. என் தானியங்கள் மீது என் பெயரை எழுதின ஒவ்வொரு ரசிகனும் எனக்கு கடவுள்!''</p>
<p class="content"><span style="color: #ff0000"><strong>ர</strong></span>ஜினியிடம் ஒரு பழக்கம், அவர் பெரும்பாலும் அமர்வது இல்லை. விடுவிடுவென வேகமாக குறுக்கும் நெடுக்குமாக நடந்தபடியே இருக்கிறார். கோடிக்கோடி இதயங்களை வசீகரிக்கிற நடை!</p>
<p class="content">''இந்த ஸ்டைல் ஸ்டைல்னு சொல்றாங்களே, அது நானா பண்றது இல்லை. தானா வந்தது! முன்னெல்லாம் பரபரனு என் மனசு அலைபாயும். ஒரு இடத்தில் இருந்தாலும் மனசு ஊரெல்லாம் ஊர்வலம் போகும். இப்போ உலக மெல்லாம் சுத்தினாலும், என் மனசை ஒரே இடத்தில் குவிக்க முடியுது, இது எனக்கு வாய்ச்சது இறை நம்பிக்கையால், இன்னொண்ணு... யோகாவும் தியானமும் கொடுத்த பரிசு!''</p>
<p class="content"><span style="color: #ff0000"><strong>ஏ</strong></span>தோ யோசனையில் அமர்ந்திருக்கிற ரஜினியிடம், ''இப்படி ஒரு சூப்பர் ஸ்டாரா வருவோம்னு எப்பவாவது நினைச்சிருக்கீங்களா?'' என்று கேட்கிறார் ஹரி.</p>
<p class="content">''என்ன கேட்டீங்க, என்ன கேட்டீங்க?'' எனத் திரும்புகிற ரஜினி, ''எப்பவோ என்னிடம் எழுத்தாளர் சுஜாதா இதே கேள்வியைக் கேட்டார்... 'ரஜினி, நீங்க ரொம்பப் பெரிசா ஜெயிச்சிருக்கீங்க, இப்போ திரும்பிப் பார்க்கும்போது உங்களுக்கு என்ன தோணுது? உங்க வெற்றிக்கு என்ன காரணம்? ஆண்டவன் அருளா, திறமையா, அதிர்ஷ்டமா, இல்லே உழைப்பா?’னு கேட்டார்.</p>
<p class="content"><img align="right" width="150" height="311" alt="" src="http://www.vikatan.com/av/2014/05/zmziyt/images/p59.jpg">'சத்தியமா ஆண்டவன் அனுக்கிரகம் தான்! அவன் கருணை இல்லாமல் நான் வளர்ந்திருக்க முடியாது. ஆனா, எங்கேயோ பெங்களூரில் ஒரு பஸ் கண்டக்டரா இருந்த சிவாஜி ராவ், இங்கே மெட்ராஸில் ஒவ்வொரு ஸ்டுடியோவா ஏறி வாசல் கதவைத் தட்டினான் பாருங்க, அது அவனோட முயற்சி!</p>
<p class="content">அப்படிக் கிடைச்ச வாய்ப்பை நிரூபிக்கணும்னு முடிஞ்சதெல்லாம் செஞ்சு போராடினான் பாருங்க... அது அவனோட உழைப்பு. நாம நிச்சயம் ஒருநாள் ஜெயிப்போம்னு கனவு கண்டானே... அது அவனோட நம்பிக்கை. அதோட, ஜனங்களைத் தன்னா லயும் என்டர்டெயின் பண்ண முடியும்னு கெடந்து பல்ட்டி அடிச்சான் பாருங்க... அது அவனோட திறமை. அதுக்கு இந்த மக்க ளோட அன்பு கிடைச்சதே, அது அவன் செஞ்ச பாக்யம்!’னு சொன்னேன். அதானே உண்மை!</p>
<p class="content">கண்ணா, ஒரு விதை வளர்ந்து செடியாக நல்ல மண்ணு, தண்ணி, காத்து, வெளிச்சம் இப்பிடி என்னென்னவோ வேணும். எல்லாமே கிடைச்சாலும்கூட, முக்கியமா அந்த விதைக்குள்ள இருக்குமே ஒரு உயிர்... அந்த உயிருக்கு தன்னால் முட்டிமோதி முளைக்க முடியும்கிற நம்பிக்கை வேணும். நம்பிக்கைதானேப்பா எல்லாம்!''</p>
<p class="content"><span style="color: #ff0000"><strong>அ</strong></span>பாயகரமான சரிவுகளும் வழுக்குப் பாறைகளும் நிறைந்த கரடுமுரடான பாதை... துரோணகிரி மலை மீது தொடங்குகிறது பயணம்!</p>
<p class="content">கிடுகிடுவென மின்னல் வேகத்தில் தொட்டுவிட முடியாத தூரத்துக்கு சரசரவென முன்னேறுகிற ரஜினி, ''வாங்கப்பா!'' என ஹரியையும் வெங்கட்டையும் வேகப்படுத்துகிறார்.</p>
<p class="content">''நாங்க வழிகாட்ட வந்தோமா? இல்லே, நீங்க எங்களுக்கு வழிகாட்டுறீங்களானு புரியலையே தலைவரே!'' - மலைப் பாதையில் பிடிமானத்துக்காகப் பயன்படுத்துகிற ஊன்றுகோலை ஊன்றியபடி ஹரி கேட்க, அதே ஸ்டிக்கைச் சுழற்றியபடி உற்சாகமாகச் சிரிக்கிறார் ரஜினி.</p>
<p style="text-align: right"><span style="color: #ff0000"><strong>(காந்தம் இழுக்கும்)</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பொக்கிஷம் - ஜோக்ஸ்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="450" height="1385" alt="" src="http://www.vikatan.com/av/2014/05/zmziyt/images/p65.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="450" height="1125" alt="" src="http://www.vikatan.com/av/2014/05/zmziyt/images/p4.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செய்திகள்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" alt="" src="http://www.vikatan.com/av/2014/05/zmziyt/images/p6a.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பொன்னியின் செல்வன் - பரிசுப்போட்டி</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="650" height="958" alt="" src="http://www.vikatan.com/av/2014/05/zmziyt/images/p18.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வலை பாயுதே!</div>
<div class="subtitle1">சைபர் ஸ்பைடர்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img align="middle" width="650" height="708" alt="" src="http://www.vikatan.com/av/2014/05/zmziyt/images/p92.jpg"></p>
<p style="text-align: center"><img align="middle" width="650" height="846" alt="" src="http://www.vikatan.com/av/2014/05/zmziyt/images/p94.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ விகடன் - இன்று... ஒன்று... நன்று!</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="942" alt="" src="http://www.vikatan.com/av/2014/05/zmziyt/images/p83.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஒரு கிஸ்ஸு குடுத்தா தப்பா?</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><strong><u>தெளிவாக படிக்க படங்களை க்ளிச் செய்யவும்</u></strong></span></p>
<p style="text-align: center"><a target="_blank" href="http://www.vikatan.com/av/2014/05/zmziyt/images/p96.jpg"><img align="middle" width="300" height="443" alt="" src="http://www.vikatan.com/av/2014/05/zmziyt/images/p96sma.jpg"></a> <a target="_blank" href="http://www.vikatan.com/av/2014/05/zmziyt/images/p97.jpg"><img align="middle" width="300" height="439" alt="" src="http://www.vikatan.com/av/2014/05/zmziyt/images/p97sma.jpg"></a> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோக்ஸ் - 1</div>
<div class="subtitle1">ஓவியங்கள்: சுரேஷ்</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img alt="" align="middle" src="http://www.vikatan.com/av/2014/05/zmziyt/images/p19.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோக்ஸ் - 2</div>
<div class="subtitle1">ஓவியங்கள்: பாலு</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img align="middle" width="650" height="926" alt="" src="http://www.vikatan.com/av/2014/05/zmziyt/images/p33.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோக்ஸ் - 3</div>
<div class="subtitle1">ஓவியங்கள்: கண்ணா</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img align="middle" width="450" height="1078" alt="" src="http://www.vikatan.com/av/2014/05/zmziyt/images/p43.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோக்ஸ் - 4</div>
<div class="subtitle1">ஓவியங்கள்: பாலு</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img align="middle" width="650" height="873" alt="" src="http://www.vikatan.com/av/2014/05/zmziyt/images/p58.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோக்ஸ் - 5</div>
<div class="subtitle1">ஓவியங்கள்: பாலு</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img align="middle" width="650" height="894" alt="" src="http://www.vikatan.com/av/2014/05/zmziyt/images/p67.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கனா கண்டேனடி..!  - சிறுகதை</div>
<div class="subtitle1">ஜி.ஆர்.சுரேந்தர்நாத், ஓவியங்கள்: ஹாசிப்கான் </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>அது, </strong></span>வித்தியாசமான ஒரு விடியற்காலை கனவு. கனவிலும் விடியற்காலைதான். மயிலாப்பூர், கபாலீஸ்வரர் கோயில் தெப்பக் குளத்துப் படிக்கட்டில் நான் அமர்ந்திருக்கிறேன். எனக்கு அருகில் 'பாட்டுப் பாடவா..?’ ஜெமினி கணேசன் உட்கார்ந்து, பொரி உருண்டையை உடைத்து, தெப்பக்குளத்து மீன்களுக்குப் போட்டுக்கொண்டிருக்கிறார். மீன்கள், கூட்டம் கூட்டமாக வந்து பொரிகளைத் தின்னும் காட்சி அற்புதமாக இருந்தது.</p>
<p class="content">'உன் பேர் என்ன?' என்றபடி ஜெமினி பொரி உருண்டை ஒன்றை என்னிடம் நீட்டுகிறார்.</p>
<p class="content">நான், ''ஸ்ரீராம்' என்றபடி வேகமாகப் பொரி உருண்டையை வாங்கி வாயில் வைத்துக் கடிக்கிறேன்.</p>
<p class="content">''நீ திங்கிறதுக்கு இல்லை. மீனுக்குப் போடு. பறக்காவெட்டி...' என்று ஜெமினி கடுமையான குரலில் கூற... நான், ''ஸாரி...' என்றபடி பொரி உருண்டையை உடைத்து மீன்களுக்குப் போடுகிறேன்.</p>
<p class="content">''உனக்குக் கல்யாணம் ஆயிடுச்சா?' என்கிறார் ஜெமினி.</p>
<p class="content">''ஆயிடுச்சு சார்.'</p>
<p class="content">''எத்தனை பொண்டாட்டி?' என்று ஜெமினி கேட்ட கேள்வியை நான் சரியாக உள்வாங்காமல், ''ஒரு பையன், ஒரு பொண்ணு. பையன் ப்ளஸ் ஒன் படிக்கிறான்; பொண்ணு நைன்த்...' என்கிறேன்.</p>
<p class="content">''முட்டாள்... நான் 'உனக்கு எத்தனை பொண்டாட்டி?’னு கேட்டேன்' என்று ஜெமினி தன் குரலை உயர்த்த, நான் அதிர்ச்சியுடன், ''ஒரு பொண்டாட்டிதான்...' என்கிறேன்.</p>
<p class="content">''ம்ஹ்ம்...' என்று என்னைக் கேவலமாகப் பார்த்த ஜெமினி, ''வாழ்நாளெல்லாம் ஒரே பொண்டாட்டிகூட வாழ்றது போரடிக்கலையா?' என்கிறார்.</p>
<p style="text-align: center"><img align="middle" width="650" height="443" alt="" src="http://www.vikatan.com/av/2014/05/zmziyt/images/p76b.jpg"></p>
<p class="content">அவ்வளவுதான். சட்டென்று விழிப்புத் தட்ட, எழுந்தேன். 'இதென்ன கனவு?’ என்று யோசித்தபடி என் மொட்டைமாடி அறையை விட்டு வெளியே வந்தேன். மாடியில் என் மனைவி மாலதி, சரக்சரக் என்று துணிகளை உதறிக் காயவைத்துக்கொண்டிருந்தாள். என்னைப் பார்த்தவுடன், ''என்ன... இன்னைக்கு இவ்ளோ சீக்கிரம் முழிச்சிட்டீங்க?'  </p>
<p class="content">''வித்தியாசமா ஒரு கனவு கண்டேன். முழிப்பு வந்துருச்சு' என்று நான் கனவைச் சொல்ல ஆரம்பித்தேன்.</p>
<p class="content">இந்த சமயத்தில் என் மனைவியைப் பற்றி கொஞ்சம் சொல்லவேண்டியிருக்கிறது. மாலதி, ஒரு கிராமத்து வாத்தியாரின் மகள். இந்தக் காலத்திலும் அவளுக்குத் தீர்க்கமான சில நம்பிக்கைகள் இருக்கின்றன. எந்த நவீன விஞ்ஞானமும் கேள்விக்குட்படுத்த முடியாத நம்பிக்கைகள் அவை.</p>
<p class="content">கதவில் சட்டையை மாட்டினால், கடன்காரனாவோம், நகத்தைக் கடித்துத் துப்பினால், வீட்டில் சண்டை வரும், சாப்பிடும்போது தும்மினால், சுண்டுவிரலைக் கழுவிவிட்டுச் சாப்பிட வேண்டும், இரவில் தெருநாய் ஊளையிட்டுக்கொண்டே இருந்தால், அருகில் எங்கோ சாவு கன்ஃபர்ம், விக்கல் எடுத்தால் உடனே ஊரில் இருக்கும் அவள் அம்மாவுக்கு போனைப் போட்டு, 'என்னம்மா... என்னை நினைச்சிட்டிருந்தியா? காலைலேர்ந்து ஒரே விக்கல்’ என்பாள்.</p>
<p class="content">எந்தத் தாய் தன் மகளிடம் நான் உன்னை நினைக்கவில்லை என்று கூறுவாள். 'ஆமாம்மா... இப்பத்தான் உன்னைப்பத்தி நினைச்சேன். நீ போன் பண்ணிட்ட’ என்பார். உடனே என்னிடம், 'நான் சொன்னேன்ல?’ என்பாள்.</p>
<p class="content">என்னைத் திருமணம் செய்துகொண்டு வந்த பிறகு, என் அம்மாவோடு பழகி ஜோதிட நம்பிக்கையும் சேர்ந்துகொண்டது. வருடத்துக்கு ஒரு முறை அம்மாவும் மாலதியும் வீட்டிலுள்ள அனைவரின் ஜாதகங்களையும் எடுத்துச் சென்று ஜோசியரிடம் காண்பித்து, ஜோசியர் சொல்லும் பரிகாரப் பூஜைகளைச் செய்து வக்கிரக் கிரகங்களுக்கு கவுன்டர் அட்டாக் கொடுப்பார்கள்.</p>
<p class="content">இவ்வளவு நம்பிக்கைகள் உள்ள என் மனைவியிடம், நான் அந்தக் கனவைச் சொல்லியிருக்கக் கூடாது. சட்டென்று துணி காயவைப்பதை நிறுத்திய மாலதி என்னைத் திகிலுடன் பார்த்தபடி, ''ஏங்க இப்படிக் காலங்காத்தால தலையில் கல்லைத் தூக்கிப் போடுறீங்க?' என்றாள்.</p>
<p class="content">''நான் எங்கடி கல்லைப் போட்டேன்? கனவைத்தானே சொன்னேன்.'</p>
<p class="content">''எப்ப கனவு கண்டீங்க?'</p>
<p class="content">''இப்பத்தான் விடியக்காத்தால. அதுல பியூட்டி என்னன்னா... கனவுலயும் விடியக்காத்தாலதான்.'</p>
<p class="content">''விடியக்காத்தாலயே விடியக்காத்தால கனவா? கட்டாயம் பலிச்சிடும். கற்பகாம்பா தாயே... ஏம்மா என்னை இப்படிச் சோதிக்கிறே?' என்றபடி கபாலீஸ்வரர் கோயில் கோபுரத்தை நோக்கி நியாயம் கேட்டாள்.</p>
<p class="content">''ஏய்... சும்மா பைத்தியம் மாதிரிப் பேசாதே!'</p>
<p class="content">''போன வருஷம், இப்படித்தானே உங்களுக்குக் கனவுல அடிக்கடி நாய் வந்துக்கிட்டேயிருந்துச்சு..?'</p>
<p class="content">''ஆமாம்... அதுக்கு என்ன இப்ப?'</p>
<p class="content">''அப்ப ஜோசியருகிட்ட கேட்டதுக்கு, தேய்பிறை, அஷ்டமி அன்னைக்கி பைரவருக்கு உங்களை நெய் விளக்கு போடச் சொன்னாரு. நீங்க, 'அதுல எல்லாம் நம்பிக்கை இல்லை... முடியாது’னு சொல்லிட்டிங்க. நான் போய்ப் போட்டுட்டு வந்தேன். ஆனாலும், நீங்க வந்து விளக்கு ஏத்தாததால உங்களை நாய் கடிச்சதுல்ல?'</p>
<p class="content">''ஆமாம்...'</p>
<p class="content">''அப்புறம்... ஆறு மாசத்துக்கு முன்னாடி உங்க கனவுல அடிக்கடி பாம்பு வந்துக்கிட்டேயிருந்துச்சு. அதே மாதிரி நம்ப தோட்டத்துல பாம்பு வந்துச்சுல்ல?'</p>
<p class="content">''ஆமா...'</p>
<p class="content">''ஜெமினி கணேசனுக்குப் பல தாரம். அவரு உங்க கனவுல வந்து, 'ஒரே பொண்ணோட வாழ்றது போரடிக்கலையா?’னு கேட்டா என்ன அர்த்தம்? கட்டாயம் இன்னொருத்தி உங்க வாழ்க்கையில வரப்போறா...' என்று கூறியபோது மாலதியின் தொண்டை அடைத்துக்கொண்டது.</p>
<p class="content">''ஏய்... லூஸு' என்று கூறிய என்னைக் கண் கலங்கப் பார்த்த மாலதி, ''அத்தை...' என்று என் அம்மாவை அழைத்தவாறு படிக்கட்டுகளில் இறங்கினாள்.</p>
<p class="content"><span style="color: #ff0000"><strong>நா</strong></span>ன் பல் விலக்கி, முகம் கழுவிவிட்டு கீழே இறங்குவதற்குள், மாலதி என் அம்மாவிடம் எனது கனவைச் சொல்லி முடித்திருந்தாள். வீட்டினுள் நுழைந்த என்னை, என் அம்மாவும் பிள்ளைகளும் இரண்டாம் மனைவியுடன் வீட்டுக்கு வந்தவனைப் பார்ப்பதுபோல முறைத்தார்கள்.</p>
<p class="content">என்னை நெருங்கிய அம்மா, ''இந்த வயசுல ஏன்டா உனக்குப் புத்தி இப்படிப் போவுது? ஜெமினி கணேசன் உன் கனவுல வந்து உன்னை ரெண்டாம் கல்யாணம் பண்ணிக்கச் சொன்னாராமே...' என்றவுடன் நான் அதிர்ந்துபோய் மாலதியைப் பார்த்தேன்.</p>
<p class="content">சத்தம் கேட்டு, தூக்கம் கலைந்து அறையில் இருந்து வந்த அப்பா, ''என்ன இங்க காலையிலயே சத்தம்?' என்றார்.</p>
<p class="content">''உங்க பையன் ரெண்டாம் கல்யாணம் பண்ணிக்கிற மாதிரி கனவு கண்டானாம்' என்று அம்மா சொல்ல... எனக்குத் தூக்கிவாரிப்போட்டது.</p>
<p class="content">அப்பா சிரிப்புடன், ''பொண்ணு யாருடா?' என்றார்.</p>
<p class="content">''நீங்க வேறப்பா. கனவுல ஜெமினி கணேசன் வந்து, 'ஒரே பொண்டாட்டிகூட வாழ்றது உனக்கு போரடிக்கலையா?’னு கேட்டாருப்பா. அவ்ளோதான். இவங்க ஏத்தி, ஏத்தி சொல்றாங்க...'</p>
<p class="content">''அது எனக்குத் தெரியும்டா. எப்பவும் பொம்பளைங்க சொல்றதுல 50 பர்சென்ட்தான் உண்மை இருக்கும்.'</p>
<p class="content">''என்ன மாமா நீங்க? ஜெமினி கணேசன் கேட்டதுக்குக் கிட்டத்தட்ட அதானே அர்த்தம்' என்றாள் மாலதி.</p>
<p class="content">''கனவுல அவன் ரெண்டாம் கல்யாணம் கட்டிக்கிட்டானா?'</p>
<p class="content">''இல்லை. ஆனா, போன வருஷம் அவரு கனவுல அடிக்கடி நாய் வந்துச்சு. கனவுல நாய் அவரைக் கடிக்கலை. ஆனா, நிஜத்துல கடிச்சிருச்சு. அந்த மாதிரி இதுவும் நடக்கும். இவரு வேற உயரமா, சிவப்பா, அழகா இருக்காரு...'</p>
<p class="content">''உயரமா, சிவப்பாத்தான்டி இருக்கேன். நான் எங்கடி அழகா இருக்கேன்?' என்றேன் நான்.</p>
<p class="content">''சரி... இப்ப என்ன பண்ணணுங்கிற?' என்றார் அப்பா.</p>
<p class="content">''நம்ம ஜோசியரைப் போய்ப் பாப்போம். அவரு ஏதாச்சும் பரிகாரம் சொல்வாரு...' என்றாள் அம்மா.</p>
<p class="content">''ஒரு நாள்தானே கனவு வந்துச்சு. மறுபடி வந்தா பார்ப்போம். எல்லாரும் போய் வேலையைப் பாருங்க...' என்ற அப்பா, அம்மாவிடம் ''நான் 'வஞ்சிக்கோட்டை வாலிபன்’ படத்தை ஏழெட்டுத் தடவை பார்த்திருக்கேன். என் கனவுல ஜெமினி கணேசன் வரல. இவன் கனவுல வந்துருக்காரு பாரேன். ம்ஹ்ம்... எல்லாத்துக்கும் ஒரு யோகம் வேணும்...' என்றபடி அப்பா என்னைப் பொறாமையாகப் பார்த்தார்.</p>
<p style="text-align: center"><img align="middle" width="600" height="393" alt="" src="http://www.vikatan.com/av/2014/05/zmziyt/images/p76a.jpg"></p>
<p class="content">''காலம்போன காலத்துல ஆசையைப் பாரு...' என்றபடி மாலதியுடன் சமையலறைக்குச் சென்றாள் அம்மா.</p>
<p class="content"><span style="color: #ff0000"><strong>அ</strong></span>ன்றிரவு மாடி அறைக்கு தலையணையுடன் மாலதி வர... நான் ஆச்சரியத்துடன், ''என்னடி... எப்பவும் கீழதானே படுப்ப..?' என்றேன்.</p>
<p class="content">''உங்கம்மா இனிமே என்னைக் கீழே படுக்க வேண்டாம்னு சொல்லிட்டாங்க. 'மேல தனியாப் படுத்திருக்கான்ல... அதான் கண்ட கண்ட கனவெல்லாம் வருது. இனிமே நீயும் மேல் ரூம்லயே படுத்துக்க’னு சொல்லிட்டாங்க' என்ற மாலதி என் தோளில் சாய்ந்துகொண்டு, ''என்னங்க... நான் உங்களுக்குப் போரடிச்சிட்டேனா?' என்றாள்.</p>
<p class="content">''ச்சீ... பைத்தியம்...' என்றேன் அவள் தலைமுடியைக் கோதியபடி.</p>
<p class="content">''40 வயசுக்கு மேல ஆம்பளைங்களை ஷார்ப்பா வாட்ச் பண்ணணுமாம். அப்ப ஆம்பளைங்களுக்குப் புதுசா ஒரு லைஃப் ஸ்டார்ட் ஆவுதாமே. ஏதோ புக்குல போட்டிருந்ததா அத்தை சொன்னாங்க.'</p>
<p class="content">''இங்கே பாரு... என் மேல உனக்குச் சந்தேகம் ஏதாச்சும் இருக்கா?'</p>
<p class="content">''இல்ல... ஆனா, கொஞ்ச நாளா உங்க நடவடிக்கையே சரியில்லை...'</p>
<p class="content">''என்ன சரியில்லை?'</p>
<p class="content">''ஏழெட்டு மாசமா நீங்க ஸ்லிம் ஃபிட் சட்டை, ஜீன்ஸ் எல்லாம் போட்டுக்கிட்டு சின்னப்பையன் மாதிரி ஆபீஸ் போறீங்க. முன்னாடி எல்லாம் வாரத்துக்கு ஒரு நாள்தான் ஷேவ் பண்ணுவீங்க. இப்பெல்லாம் ஒரு நாள்விட்டு ஒரு நாள் ஷேவ் பண்றீங்க. 'திடீரென்று உங்கள் கணவர் தங்கள் தோற்றத்தில் மிகுந்த அக்கறை காட்டினால், நீங்கள் எச்சரிக்கையாக இருக்கவேண்டும்’னு ஒரு புக்ல போட்டிருந்தான்.'</p>
<p class="content">''மாலு... தோற்றத்துல திடீர்னு அக்கறை காட்டுறேன்தான். அதுக்குக் காரணம்... வயசாகிறதை நம்ப மனசு ஏத்துக்கிறது இல்லை. அதனால சின்னப்பையன் மாதிரி காமிச்சிக்கிறதுக்காக இந்த மாதிரி டிரெஸ் பண்றேன். நரைமுடி எல்லாம் தெரியுது. அதனால ஒரு நாள்விட்டு ஒரு நாள் ஷேவ் பண்ணிக்கிறேன். எல்லாத்தையும் சந்தேகக் கண்ணோடப் பார்க்காத மாலு.'</p>
<p class="content">சமாதானமாகாமலே திரும்பிப் படுத்துக்கொண்டாள்!</p>
<p class="content"><span style="color: #ff0000"><strong>வி</strong></span>டியற்காலையில் மீண்டும் அந்தக் கனவு. இந்த முறை ஜெமினி கணேசன் மாமி மெஸ்ஸில் என்னோடு பொடி தோசை சாப்பிட்டுக்கொண்டே பேசினார். இப்போது 'பாட்டுப் பாட வா...’ ஜெமினி கணேசன் இல்லை; 'உன்னால் முடியும் தம்பி’ ஜெமினி. தெப்பக்குளத்தில் விட்ட இடத்தில் இருந்து பேச ஆரம்பித்தார்.</p>
<p class="content">''மிஸ்டர் ஸ்ரீராம்... ஒரே பொண்ணுகூட வாழ்க்கை நடத்திக்கிட்டு, ஒரே பொண்ணுக்குப் புடவை வாங்கிக் கொடுத்துக்கிட்டு, ஒரே சாம்பாரைச் சாப்பிட்டுக்கிட்டு... ச்சே... அதெல்லாம் ஒரு லைஃபா?' என்றார்.</p>
<p class="content">''எனக்குப் புரியுது சார். ஆனா, இப்பெல்லாம் பெண்களைப் பாதுகாக்க நிறையப் புதுப் புதுச் சட்டம் வந்திருச்சு. ஒரு பெண்ணோட மனசுல நெருடல் ஏற்படுற மாதிரி உத்து உத்துப் பார்த்தாக்கூட அவனை ஜெயில்ல தூக்கிப் போடலாம்னு சட்டம் சொல்லுது. அப்புறம்... குடும்ப வன்கொடுமைத் தடுப்புச் சட்டம்னு ஒண்ணு இருக்கு. அதுப்படி, மனைவி மனம் புண்படும்படி நடந்துக்கிட்டா, கணவனை உள்ளே தூக்கிப் போடலாம்.'</p>
<p class="content">''ஆத்தாடியோவ்... இருந்தாலும் சொல்றேன் கேளு. 40 வயசுக்கு அப்புறம் நமக்கு வயசான மாதிரியே ஃபீலிங் வரும். நீ மட்டும் இன்னொரு கல்யாணம் பண்ணிப் பாரு. சின்னப் பையனாட்டம் ஆயிடுவ...' என்று கூறியபோது கனவு கலைந்து திடுக்கிட்டு எழுந்தேன். என் உடல் அசைவில் என் தோளில் சாய்ந்திருந்த மனைவியும் விழித்துக்கொண்டாள்.</p>
<p class="content">''ஏன் உங்களுக்கு இப்படி வேர்க்குது? ஜெமினி மறுபடியும் கனவுல வந்தாரா?'</p>
<p class="content">''ஆமாம்...'</p>
<p class="content">''என்ன சொன்னாரு?'</p>
<p class="content">சொன்னேன்.</p>
<p class="content">''இந்த ஜெமினி கணேசனுக்கு வேற ஆளே கிடைக்கலியா? கடவுளே... ஏன்டாப்பா இப்படி என்னைச் சோதிக்கிற? இந்தத் தடவை இன்னொரு கல்யாணம் பண்ணிக்கோனே சொல்லிட்டாரா?'</p>
<p class="content">''ஆமா...'</p>
<p class="content">''அதுக்கு நீங்க என்ன சொன்னீங்க?'</p>
<p class="content">''நான் ஒண்ணும் சொல்லல.'</p>
<p class="content">''ஏன்... வாயைத் திறந்து அதுல்லாம் முடியாது. தப்புனு சொல்ல வேண்டியதுதானே. வாயை மூடிக்கிட்டு அமுக்குணி மாதிரி கேட்டுட்டு இருந்தீங்களா? உங்க மனசுக்குள்ள அந்த ஆசை இருக்கு. அதான் திரும்பத் திரும்ப ஜெமினி கணேசன் கனவா வருது. உள்மன ஆசைகள்தான் கனவா வரும்னு ஒரு புக்ல போட்டிருந்தான்.'</p>
<p class="content">''ஏய்... புக்கு, புக்குனு சொல்லி ஏன்டி என் உயிரை எடுக்குற..? அறிவுகெட்ட முண்டம்...' என்றேன் கோபத்துடன்.</p>
<p class="content">''ஐயோ..! முன்னாடி எல்லாம் நான் என்ன சொன்னாலும் பிடிச்சுவெச்ச பிள்ளையார் மாதிரி கம்முனு உட்கார்ந்திருப்பீங்க. இப்ப திட்ட ஆரம்பிச்சிட்டீங்க. அத்தை...' என்று சத்தமாக அழைத்தபடி மாலதி எழுந்து வேகமாகக் கதவைத் திறந்துகொண்டு சென்றாள்.</p>
<p class="content"><span style="color: #ff0000"><strong>இ</strong></span>ந்தியா-பாகிஸ்தான் எல்லையில் படைத் தளபதிகள் தீவிரமாக மேப்பைப் பார்ப்பது போல், ஜோசியர் எனது ஜாதகக் கட்டங்களை நெடுநேரமாகப் பார்த்துக்கொண்டிருந்தார். பின்னர், என் முகத்தையும் ஜாதகத்தையும் மாறி மாறி உற்றுப் பார்த்தார்.</p>
<p class="content">நான் மனதுக்குள், 'இந்தாளு என்ன குண்டைத் தூக்கிப் போடப்போறானோ...’ என்றபடி திகிலுடன் அவரைப் பார்த்துக்கொண்டிருந்தேன்.</p>
<p class="content">இறுதியில் ஒரு முடிவுக்கு வந்த ஜோசியர், ''உங்களுக்கு எத்தனை நாளா இந்த மாதிரி கனவு வருது?' என்றார்.</p>
<p class="content">''இப்பதான் சார்... ரெண்டு நாளா...'</p>
<p class="content">''ம்... ரெண்டு நாளைக்கு முன்னாடி, கல்யாணம் ஆகாத பொண்ணு யாராச்சும் உங்க ஆபீஸ்ல புதுசா வேலைக்குச் சேர்ந்துருக்காங்களா?'</p>
<p class="content">''ஆமா சார்...'</p>
<p class="content">ஜோசியர் 'எப்பூடி...’ என்பது போல் என் அம்மாவையும் மனைவியையும் பார்த்துக்கொண்டே, ''அந்தப் பொண்ணு பேரு என்ன?' என்றார்.</p>
<p class="content"><img align="right" width="250" height="104" alt="" src="http://www.vikatan.com/av/2014/05/zmziyt/images/p76.jpg">நான் வெள்ளந்தியாக, ''சாவித்திரி...' என்று கூற, ''சாவித்திரியா?' என்று ஜோசியர், அம்மா, மாலதி மூவரும் கத்திய கத்தலில் எனக்கு வெலவெலத்துப் போய்விட்டது. அப்புறம்தான் சாவித்திரியும் ஜெமினி கணேசனின் மனைவி என்பது நினைவுக்கு வந்தது.</p>
<p class="content">ஜோசியர், ''அந்தப் பொண்ணு அழகா இருக்குமா?' என்றார்.</p>
<p class="content">நான் தயக்கத்துடன் மாலதியைப் பார்த்தேன்.</p>
<p class="content">''பரவாயில்ல சொல்லுங்க. டாக்டர்கிட்டயும் ஜோசியர்கிட்டயும் உண்மையை மறைக்கக் கூடாது.'</p>
<p class="content">''அட்டகாசமா இருப்பா சார்... அதுலயும் மூக்குல ஒரு மச்சம் இருக்கும் பாருங்க... சான்ஸே இல்ல சார். அந்த மச்சத்தைப் பார்த்த அத்தனை பேரும் ஆளுக்கொரு கவிதை எழுதி சட்டை பாக்கெட்ல வெச்சுக்கிட்டுத் திரியுறாங்க.'</p>
<p class="content">அப்போது என் மனைவி பார்த்த பார்வையில், என்னை உயிரோடு எரிப்பதற்குப் போதுமான அளவு நெருப்பு இருந்தது.</p>
<p class="content">''ஸோ... இதான் பிரச்னை' என்றபடி என் ஜாதகத்தை உற்றுப் பார்த்தவர், ''ஐ காட் இட்...' என்று என் அதன் மீது நங் என்று குத்தினார்.</p>
<p class="content">''என்ன ஜோசியரே?' என்றாள் மாலதி பதற்றத்துடன்.</p>
<p class="content">''உங்க கணவர் சிம்ம லக்னம். உத்திராடம் நட்சத்திரம். ஜெமினி கணேசனும் அதே சிம்ம லக்னம், உத்திராடம் நட்சத்திரம்தான்' என்று ஜோசியர் கூறியவுடன் நாங்கள் மூவரும் ''வாட்?'' என்று அதிர்ச்சியில் எழுந்து நின்றுவிட்டோம்.</p>
<p class="content">சில விநாடிகள் என்னைக் கண்கலங்கப் பார்த்த மாலதி, ''நான் உங்களுக்கு என்னங்க குறை வெச்சேன்?' என்றாள்.</p>
<p class="content">''ஒண்ணுமே நடக்கலையேடி. நீ ஏன்டி நான் ரெண்டாம் கல்யாணம் பண்ணிக்கிட்டு வந்த மாதிரியே பேசற?' என்றேன்.</p>
<p class="content">''அதான் ஜாதகம் சொல்லுதே...'</p>
<p class="content">''ஒருத்தர் ஜாதகத்தைப் பார்த்து, அவருக்கு ரெண்டாம் கல்யாணம் இருக்குமானு சொல்ல முடியுமா ஜோசியரே?' என்றாள் அம்மா.</p>
<p class="content">''பேஷா சொல்லலாம். 'சுக்கிர நாடி’ங்கிற புத்தகத்துல இதைப் பத்தி டீட்டெய்லா சொல்லியிருக்காங்க. ஒருத்தரோட ஜாதகத்துல ஏழாவது இடம்தான் லைஃப் பார்ட்னருக்கான இடம். ஏழுக்குரிய கிரகம் எத்தனை கிரகங்களுடன் சேர்ந்திருக்குமோ, அவனுக்கு அத்தனை தாரம்னு சொல்வாங்க.'</p>
<p class="content">நான் ஆர்வத்துடன், ''என் ஏழாம் கிரகம், எத்தனை கிரகங்களோட சேர்ந்திருக்கு சார்?' என்று கேட்க... ஜோசியர் என்னை முறைத்தார். மாலதி, என் தொடையில் கிள்ள, நான் வலியோடு ஜோசியரைப் பார்த்து அசடு வழிய சிரித்தேன்.</p>
<p class="content">ஜோசியர், ''கோச்சாரரீதியாப் பார்த்தா...' என்று ஐந்து நிமிடங்கள் ஜாதகத்தின் டெக்னிக்கல் டீட்டெய்ல்ஸைச் சொல்லி இறுதியாக, ''உங்க புருஷன் ரெண்டாவது கல்யாணம் பண்ணிக்கிறதுக்கான அறிகுறி எல்லாம் தெரியுது' என்றார்.</p>
<p class="content">''இதுக்குப் பரிகாரம் இருக்கா?'</p>
<p class="content">''நிச்சயமா இருக்கு. கைல என்ன மோதிரம் போட்ருக்கீங்க?' என்றார்.</p>
<p class="content">நான் கையை நீட்டினேன். மோதிரத்தைப் பார்த்து முகம் மாறிய ஜோசியர், ''ரெண்டு கல்லு மோதிரம் போட்டிருக்காரு. அதான் பிரச்னை. ஒரு கல்லு மோதிரம் போடுங்க. எல்லாம் சரியாயிடும். ஆனா, வெளியில வாங்கி விக்கிற கல்லுல தோஷம் இருக்கும். தோஷ நிவர்த்தி பண்ணின கல்லுல நானே மோதிரம் செஞ்சி ரெடிமேடா வெச்சிருக்கேன். அதைப் போடுங்க. 5,000 ரூபாய் செலவாகும்...' என்று கூற, நான் அதிர்ச்சியுடன் மாலதியை நோக்கினேன்.</p>
<p class="content">''அது பரவாயில்ல. கனவுல ஜெமினி கணேசன் வராம இருக்கிற மாதிரி நல்லா பூஜை பண்ணித் தாங்க' என்றாள் அவள்.</p>
<p class="content"><span style="color: #ff0000"><strong>அ</strong></span>ன்றிரவு மாலதி அந்த மோதிரத்தை என் விரலில் மாட்டிவிட்டு வானை நோக்கி கையெடுத்துக் கும்பிட்டு, ''கடவுளே... இனிமே இவரு கனவுல ஜெமினி கணேசன் வரக் கூடாது' என்று வேண்டிக்கொண்டாள்.</p>
<p class="content">மறுநாள் காலையில் நான் எழுந்தபோது, ஏற்கெனவே விழித்திருந்த மாலதி ஆர்வத்துடன், ''கனவுல ஜெமினி கணேசன் வந்தாரா?' என்றாள்.</p>
<p class="content">''வரல...' என்றேன்.</p>
<p class="content">''அப்பாடா... கடவுளே...' என்று கன்னத்தில் போட்டுக்கொண்டாள்.</p>
<p class="content">''நல்ல மோதிரம் மாலு. ஜெமினி கணேசன் வராதது மட்டுமில்ல, கடவுளே கனவுல வந்துட்டாரு...'</p>
<p class="content">''அப்படியா?' என்றாள் மாலதி முகம் மலர.</p>
<p class="content">''வள்ளி, தெய்வயானையோட சாட்சாத் முருகப்பெருமானே வந்துட்டாரு. என்னா ஒரு தரிசனம்...' என்றேன் நான்.</p>
<p class="content">அடுத்த விநாடியே என் மனைவி மயக்கம் போட்டு பொத்தென்று கீழே விழுந்தாள்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வில்லன் லிங்கா பராக்... பராக்..!</div>
<div class="subtitle1">வேட்டை ஆரம்பம்</div>
<div class="subtitle2">எம்.குணா</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ந</strong></span>ட்புக்கும் நன்றிக்கும் மறுபெயர் ரஜினி. குருநாதர் கே.பாலசந்தருக் காக 'தில்லுமுல்லு’, 'வேலைக் காரன்’, 'முத்து’, 'குசேலன்’ படங்களில் நடித்துக்கொடுத்தார் ரஜினி. தன்னுடைய சென்னை அண்ணன் எஸ்பி.முத்துராமனுக்காக 'பாண்டியன்’, மறைந்த வி.கே.ராமசாமி மற்றும் பண்டரிபாய்க்காக 'அருணாச்சலம்’, பழைய நண்பர்களுக்காக 'வள்ளி’, 'படையப்பா’, தன் இளைய மகளுக்காக 'கோச்சடையான்’ நடித்துக்கொடுத்திருப்பவர், இப்போது பெங்களூர் அண்ணன் சத்தியநாராயண ராவ் கெய்க்வாட்டுக்காக 'லிங்கா’வைத் தொடங்கியிருக்கிறார். இந்தப் படத்தின் தயாரிப்பாளர் ராக்லைன் வெங்கடேஷ் என்றாலும், 'லிங்கா’ பட பிசினஸில் வரும் லாபத்தின் ஒரு பகுதி, சத்தியநாராயண ராவ் கெய்க்வாட்டுக்குத்தான் சேரும்.</p>
<p class="content">சுருள் முடி, முறுக்கு மீசை என கிராமத்து கெட்டப்பில் ரஜினி இருக்கும் பூஜை படங்கள் ரிலீஸ் ஆனதுமே கோலிவுட்டில் பரபரப்பு.</p>
<p style="text-align: center"><img align="middle" width="600" height="376" alt="" src="http://www.vikatan.com/av/2014/05/zmziyt/images/p14b.jpg"></p>
<p class="content"><span style="color: #ff0000"><strong>லிங்கா படத்தின் கதை என்ன?</strong></span></p>
<p class="content">ஹீரோயிசம் 25 சதவிகிதம், வில்லத்தனம் 75 சதவிகிதம் கொண்ட கதையாம் லிங்கா.</p>
<p class="content">மொகலாய மன்னன் ஷாஜகான், தன் மனைவி மும்தாஜ் நினைவாக தாஜ்மகால் கட்டி முடித்தபோது, அதைக் கட்டிய கட்டடக் கலை நிபுணர் அதே போல் இன்னொரு கட்டடத்தைக் கட்டிவிடக் கூடாது என்பதற்காக அவரைச் சிறையில் அடைத்து தண்டனை கொடுத்தாராம். அந்த நிபுணர் கொடுத்த சாபத்தின் காரணமாக இப்போதும் தாஜ்மகாலில் ஏதோ ஒரு பகுதியில் <img align="right" width="220" height="427" alt="" src="http://www.vikatan.com/av/2014/05/zmziyt/images/p14.jpg">தண்ணீர் ஒழுகிக்கொண்டே இருக்கிறது. எவ்வளவு பெரிய கட்டடக் கலை நிபுணராலும் அதை அடைக்க முடியவில்லை என்பது இன்றும் நிலவிவரும் ஒரு நம்பிக்கை. அந்த நம்பிக்கைதான் 'லிங்கா’வின் ஒன் லைன். தாஜ்மகாலை அப்படியே ஓர் அணையாக மாற்றி, கட்டடக் கலை நிபுணரின் வாரிசாக ரஜினி நடிக்க இருக்கிறாராம்.</p>
<p class="content">கதைப்படி, அணைப்பாலத்தின் வழியாகச் செல்லும் பலர், அடிக்கடி விபத்துக்கு ஆளாகிறார்கள். அணைப்பாலம் கட்டும்போது அதைக் கட்டிய தொழிலாளர்களை, ஊர் மக்கள் ஏளனமாகப் பேசி அவமானப்படுத்திவிடுகிறார்கள். அந்தத் தொழிலாளர்கள் விட்ட சாபத்தின் காரணமாக அந்த அணைப்பாலத்தில் அடிக்கடி விபத்துகள் நடக்க ஆரம்பித்து, அதுவே தொடர்கதையாகிவிடுகிறது.</p>
<p class="content">தங்களின் தவறை மக்கள் உணர்கிறார்கள். அவர்கள் மனம் திருந்தி மன்னிப்புக் கேட்க நினைக்கும்போது, கட்டடத் தொழிலாளர்களின் குடும்பங்கள் இடம் மாறிவிடுகின்றன. பல காலமாக அவர்களின் வாரிசுகளைத் தேடி அலைகிறார்கள் மக்கள். அவர்களில் ஒரு வாரிசுதான் ரஜினி. ரஜினியை அந்த அணைப்பாலத்துக்கு அழைத்துவரும் ஊர் மக்கள், தாங்கள் செய்த பாவத்துக்குப் பிராயச்சித்தமாக அவருக்கு கௌரவம் செய்கிறார்கள். இது ஒரு கதை.</p>
<p class="content">படத்தில் இன்னொரு ரணகள ரஜினியும் உண்டு. அவர் இளமையானவர். 75 சதவிகித வில்லத்தனம் கொண்டவர். கிட்டத்தட்ட 'சந்திரமுகி’ படத்தில் வரும் வேட்டைய மகாராஜாவின் தோற்றம் கொண்டவர். குறுந்தாடி மட்டும் மிஸ்ஸிங். மற்றபடி வேட்டைய மகாராஜாவின் வில்லத்தனத்துக்குக் கொஞ்சமும் குறைவே இல்லாதவர். தப்பு செய்துவிட்டுத் தப்பிவரும் இந்த வில்லன் ரஜினி, போலீஸ் கண்களில் இருந்து மறைந்து வாழ்வதற்காக அணைப்பாலம் பக்கமாக வருகிறார். அங்கே தனக்கு முன் மறைந்து வாழ்ந்துகொண்டிருக்கும் வழிப்பறிக் கும்பலைக் கண்டுபிடிக்கிறார்.</p>
<p class="content"><img align="left" width="300" height="114" alt="" src="http://www.vikatan.com/av/2014/05/zmziyt/images/p14a.jpg">அந்த வழிப்பறிக் கும்பல், அணைப்பாலத்தில் காரில் செல்பவர்களை அச்சுறுத்தி வழிப்பறி செய்வதையும், எதிர்ப்பவர்களைப் படுகொலை செய்வதையும் கண்டுபிடிக்கிறார். வயதான ரஜினியால் கவரப்படும் இளைய ரஜினி, வில்லத்தனத்தைக் கைவிட்டு, வழிப்பறிக் கும்பலிடம் மோதுகிறார். உண்மையில் சாபம் இருக்கிறதா, வழிப்பறிக் கும்பல் ஒழிந்ததா என்பதைப் பரபரக்கச் சொல்லி இருக்கிறார்களாம்.</p>
<p class="content">படத்தில் மூத்த ரஜினிக்கு சோனக்ஷி சின்ஹாவும், இளைய ரஜினிக்கு அனுஷ்காவும் ஜோடியாக நடிக்க இருக்கிறார்களாம். இளைய ரஜினியுடன் காமெடியான நண்பன் கேரக்டர் ஒன்று கூடவே வரும். 'தெனாலிராமன்’ மூலமாக வடிவேலு மீண்டும் நடிக்க வந்திருப்பதால், அந்தக் கேரக்டருக்கு அவரை நடிக்கவைக்க பேசிக்கொண்டிருக்கிறார்கள். இளைய ரஜினியின் இன்னொரு ரணகள நண்பனாக 'நான் ஈ’ வில்லன் சுதீப் நடிக்கிறார். வில்லனாக ஜெகபதி பாபு நடிக்க இருக்கிறார்.</p>
<p class="content">சுமார் 200 கோடி செலவில் தயாராகும் 'லிங்கா’, இந்த வருடக் கடைசியில் திரையைத் தொடலாம்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">“ஹாலிவுட்டில் தமிழ்ப் பாட்டு!”</div>
<div class="subtitle1">ஏ.ஆர்.ரஹ்மான் ஸ்பெஷல்</div>
<div class="subtitle2">ம.கா.செந்தில்குமார் </div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>உ</strong></span>லகத்தின் எல்லைகளை தன் இசையால் இணைத்த தமிழன். மேலே... உயரே... உச்சியிலே இருந்தாலும், 'நான், எனக்கு’ என்ற வார்த்தைகளை இவரின் பேச்சில் தேட வேண்டியிருக்கும். கோடம் பாக்கத்துக் கொடி, இன்று ஆஸ்கர் அகாடமி மெம்பர்ஷிப் வரை பறக்கிறது. இந்தியாவையும் பேஸ்பாலையும் மையமாக வைத்து எடுக்கப் பட்டிருக்கும் 'மில்லியன் டாலர் ஆர்ம்’ என்ற ஹாலிவுட் படத்துக்கு இசையமைக்கிறார் ஏ.ஆர்.ரஹ்மான்.</p>
<p class="content"><span style="color: #ff0000"><strong>'''மில்லியன் டாலர் ஆர்ம்’ ஒரு ஸ்போர்ட்ஸ் மூவியா?'' </strong></span></p>
<p class="content">'''ஸ்லம் டாக் மில்லியனர்’க்குப் பிறகு அமெரிக்கப் படங்களுக்கு இசையமைக்க நிறைய வாய்ப்புகள் வந்தன. 'கப்பிள்ஸ் ரீ ட்ரீட்’, '127 ஹவர்ஸ்’, 'பீப்பிள் லைக் அஸ்’னு இப்படி நிறைய நிறைய! அதில் நான் செலக்ட் பண்ணினது '127 ஹவர்ஸ்’ மட்டும்தான். அது ஆஸ்கர் நாமினேஷன் வரை போனது. நாலு வருஷத்துக்குப் பின்னாடி திரும்ப ஒரு ஹாலிவுட் படம் பண்ணலாம்னு நினைச்சேன். அந்த சமயத்தில் வந்ததுதான், 'மில்லியன் டாலர் ஆர்ம்’. இது இந்தியாவில் நடக்கும் கதை, வால்ட் டிஸ்னி தயாரிப்புனு நிறைய பாசிட்டிவ் விஷயங்கள் படத்தில் இருந்தன. இது ஸ்போர்ட்ஸ் மூவிதான். ஆனால், உள்ளுக்குள்ள ரொம்ப அற்புதமான எமோஷன் இருக்கும். 'லகான்’ மாதிரினு சொல்லலாம். படத்தைப் பார்க்கும்போது உங்களுக்குப் புரியும்.''</p>
<p style="text-align: center"><img alt="" align="middle" width="600" height="373" src="http://www.vikatan.com/av/2014/05/zmziyt/images/p10b.jpg"></p>
<p class="content"><span style="color: #ff0000"><strong>'' 'கோச்சடையான்’, 'ஐ’ மாதிரி அப்பப்போ தமிழ்ப் படங்கள் பண்றீங்க. இருந்தாலும் நிறைய மிஸ் பண்றோம்னு தோணுதா?'' </strong></span></p>
<p class="content">''நிச்சயமா! ஆனா, இன்னொரு பக்கம் உலகக் கலைஞர்களோட, சர்வதேசத் திறமையாளர்களுடன் வொர்க் பண்றது பெரிய வாய்ப்பு. இப்படி பல மொழிப் படங்கள் பண்ணப் பண்ணத்தான் அறிவு, மனசு விசாலமாகுது. உண்மையைச் சொல்லணும்னா, வெளியே வேலை பண்ணும்போது நிறையக் கத்துக்குறேன். இங்கேயும் கத்துக்கிறோம்தான். ஆனா, வெளியே வொர்க் பண்ணும்போது, டெக்னாலஜியில் நிறைய விஷயங்கள் தெரிய ஆரம்பிக்குது. இங்கே கத்துக்கிட்டதை அங்கே கொடுக்க முடியுது. அங்கே கத்துக்கிட்டதை இங்கே கொடுக்க முடியுது. கொஞ்ச நாள்களில் கலைஞர்களுக்கு இடையே உள்ள வேற்றுமை மெதுவா உடைஞ்சிரும். இது நல்ல விஷயம்!''</p>
<p class="content"><span style="color: #ff0000"><strong>''இசையில் நிறைய விஷயங்களைப் பரிமாற்றம் செய்றீங்க.. அப்படி அதிகப் பாராட்டு வாங்கின விஷயங்கள் என்னென்ன?'' </strong></span></p>
<p class="content">''அது நிறைய இருக்கு. இதோ இப்போ 'மில்லியன் டாலர் ஆர்ம்’ படத்தில் ஒரு தமிழ்ப் பாட்டே இருக்கு. படத்தின் இறுதியில் ஒரு பாட்டு கம்போஸ் பண்ணணும். என் ஆல்பங்களைக் கேட்டவங்களுக்கு 'என் சுவாசக்காற்றே’ படத்தில் வரும் 'திறக்காத காட்டுக்குள்ளே...’ பாட்டு பிடிக்கவே அவங்களே படத்தோட முடிவில் சேர்த்திட்டாங்க. ஒரு அமெரிக்கப் படத்தில் நம்ம தமிழ்ப் பாடல் இருக்கிறது சந்தோஷம்தானே..நானும் சரின்னு சொல்லிட்டேன்!''</p>
<p style="text-align: center"><img alt="" align="middle" width="600" height="338" src="http://www.vikatan.com/av/2014/05/zmziyt/images/p10d.jpg"></p>
<p class="content"><span style="color: #ff0000"><strong>''ஹாலிவுட்டில் உங்க வொர்க்கிங் ஸ்டைல் எப்படி இருக்கும்?'' </strong></span></p>
<p class="content">''இங்கே சென்னையில் இருக் கும்போது, எனக்கு இசை பற்றி மட்டும்தான் தெரியும். ஆனா, அங்கே ஃபிலிம் மேக்கிங், ஸ்கிரிப்ட் ரைட்டிங்னு நிறைய விஷயங்களை நேரடியாப் பார்த்துக் கத்துக்கிறேன். இங்கே நான் ஸ்பாட்டில் உட்கார்ந்து கத்துக்க முடியாது. அது ஷூட்டிங்குக்கு இடைஞ்சலா இருக்கும். ஆனா, அங்கே அந்தப் பிரச்னை இல்லை. இப்படி ஸ்கிரிப்ட்டைக் கத்துக்கும்போது, இசையில் நல்ல இம்ப்ரூவ்மென்ட் கொடுக்க முடியுது!''</p>
<p class="content"><span style="color: #ff0000"><strong>''உங்களுக்கு டைரக்ஷனில் ஆர்வம் உண்டு. எப்போ டைரக்டர் ரஹ்மானைப் பார்க்கலாம்?'' </strong></span></p>
<p class="content">''நிறைய ஆர்வம் உண்டு. ஆனா, பண்ண மாட்டேன். இப்ப நான் மியூசிக் பண்ணினா, வருஷத்துக்கு அஞ்சு படம் பண்ணலாம். டைரக்ட் பண்ணினா, ரெண்டு வருஷத்துக்கு ஒரு படம்தான் பண்ண முடியும். அதனால் ஸ்கிரிப்ட் ரைட்டிங் மட்டும் எழுதும் ஐடியா இருக்கு. அதே மாதிரி உணர்வுபூர்வமான நல்ல படங்களையும் தயாரிக்கணும்!''</p>
<p style="text-align: center"><img alt="" align="middle" width="300" height="408" src="http://www.vikatan.com/av/2014/05/zmziyt/images/p10c.jpg"> <img alt="" align="middle" width="300" height="425" src="http://www.vikatan.com/av/2014/05/zmziyt/images/p10v.jpg"></p>
<p class="content"><span style="color: #ff0000"><strong>'''கே.எம்.மியூசிக் கன்சர்வேட்டரி’ மூலமா ரொம்ப ஏழ்மையான குழந்தைகளுக்கு இசை கத்துக் கொடுக்கிறீங்க... இதற்கான விதை எது?'' </strong></span></p>
<p class="content">''50 ஏழைக் குழந்தைகளுக்கு வயலின் வாசிக்கப் பயிற்சி தர்றோம். பசங்க பிரமாதமாப் <img align="right" width="250" height="120" alt="" src="http://www.vikatan.com/av/2014/05/zmziyt/images/p10a.jpg">படிக்கிறாங்க. பியானோ கிளாஸ்ல 80 பேர் படிக்கிறாங்க. இது ஒரு முதல் அடி. அடுத்த படினு சொல்லலாம். ரைமிங் சரியா இருக்கா? (சிரிக்கிறார்) ஒரு சின்ன விதை, மிகப் பெரிய மரமா வளர்ந்து பயன் அளிக்கும் இல்லையா? அந்த மாதிரி இது எங்களோட நல்ல முயற்சி. இது, எனக்கு அப்புறமும் வளரும்னு நம்பிக்கை இருக்கு. அது ரொம்ப முக்கியம். எப்பவோ யாரோ வெட்டிவைச்ச கிணத்தில் நாம தண்ணி எடுத்துப் பயன்படுத்துறோம்ல... அப்படி நாமளும் ஒரு கிணறை வெட்டி வைப்போமே... ஒரு மரம் நட்டு வைப்போமே!''</p>
<p class="content"><span style="color: #ff0000"><strong>''நல்ல விஷயம்.. பசங்க வளர்ந்ததும் உங்க இசைக் குழுவில் வாசிக்கும் வாய்ப்பு தருவீங்களா?'' </strong></span></p>
<p class="content">''எதிர்காலத்தில் கொஞ்சம் கொஞ்சமாப் பண்ணணும். இப்பவே அவங்க டிராக் பாடுறாங்க. புரொஃபஷனலா வர்றது அவ்வளவு எளிதான விஷயம் அல்ல. ரொம்பப் பிரமாதமாப் பண்ணினாத்தான் அந்த வாய்ப்புகளை அவங்களுக்குத் தர முடியும்.</p>
<p class="content">'கடல்’ படத்தில் 'மூங்கில் தோட்டம்...’ பாடின அபய், நம்ம ஸ்கூல் ஸ்டூடண்ட்தான்; அடுத்து ஃபராத். இப்படி அடுத்தடுத்து நம்ம பசங்க நிறையத் திறமைகளோடு வெளியில் வர்றதுதான் பெரிய சந்தோஷம்!’</p>
<p class="content"><span style="color: #ff0000"><strong>''இப்படி பரபரனு ஓடிட்டே இருக்கீங்களே.. உங்களை உங்க மனைவியும் குழந்தைகளும் ரொம்ப மிஸ் பண்றாங்களா?'' </strong></span></p>
<p class="content">''இது என் ஃபேமிலிக்கு நிச்சயம் ஒரு பிரச்னைதான். ஆனால், இந்த மாதிரி ஒவ்வொரு ஃபேமிலியும் செய்யும் தியாகங்கள்தான் ஒவ்வொரு மனுஷனையும் முன்னுக்குக் கொண்டுவரும். ஃபேமிலி எப்படி நிம்மதியா வெச்சிருக்காங்களோ... அதைப் பொறுத்துத்தான் ஒருத்தரோட முன்னேற்றம் அமையும். அந்த வகையில் நான் என் ஃபேமிலிக்கு ஆயிரம் நன்றி சொல்வேன்.''</p>
<p style="text-align: center"><img alt="" align="middle" width="600" height="364" src="http://www.vikatan.com/av/2014/05/zmziyt/images/p10.jpg"></p>
<p class="content"><span style="color: #ff0000"><strong>''உங்க பசங்க என்ன பண்றாங்க... இசையில் அவங்களுக்கு எந்த அளவுக்கு ஈடுபாடு இருக்கு?'' </strong></span></p>
<p class="content">''பசங்க இசை கத்துக்கிறாங்க. ஆனா, ஸ்லோவாக் கத்துக்கிறாங்க. ஸ்பீடு பத்தலை. ஓவர் செல்லம் கொடுக்கிறேன். அதனால்தான் ஸ்லோவா இருக்காங்கனு நினைக்கிறேன் (சிரிக்கிறார்). ஆனா, நிறைவாக் கத்துக்கிறாங்கனு நினைக்கிறேன். நாம எப்படிக் கத்துக்கொடுத் தாலும், அவங்க என்னவா வர்றாங்கனு முடிவு பண்றது இறைவனின் நாட்டம்தானே!'' - கைகளை மேலே உயர்த்திச் சிரிக்கிறார் இசைப்புயல்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விருதாளிகள்!</div>
<div class="subtitle1">ம.கா.செந்தில்குமார்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>தே</strong></span>சிய விருதுகள் மூலம் தமிழ்த் திரைக்கும் பெருமை சேர்த்தவர்கள் இந்தக் கலைஞர்கள். இந்த ஆண்டு தமிழர்களுக்கு ஆறு விருதுகள். அதில் நான்கு பாலுமகேந்திரா வுக்கும், அவரது மாணவர்களுக் குமே கிடைத்திருக்கின்றன. 61-வது தேசியத் திரைப்பட விருது வழங்கும் விழாவில் குடியரசுத் தலைவரிடம் இருந்து விருதுகளைப் பெற்றுத் திரும்பியவர்கள் உற்சாகம் படபடக்கப் பேசினார்கள்.</p>
<p class="content"><span style="color: #ff0000"><strong>'''ஆ</strong></span>னந்த யாழை...’ பாட்டுக்கான முதல் அங்கீகாரத்தைத் தொடங்கி வெச்சதே, 'ஆனந்த விகடன்’தான். விகடன் விருதைத் தொடர்ந்து நார்வே இன்டர்நேஷனல் ஃபெஸ்டிவலில் சிறந்த பாடலாகத் தேர்வு, பிறகு தேசிய விருது'' - மெல்லியச் சந்தோஷத்தோடு பேசுகிறார் நா.முத்துக்குமார்.</p>
<p class="content">''விருது செய்தி வந்த 10-வது நிமிடத்தில் யுவனிடம் இருந்து வாழ்த்துச் செய்தி. 'உங்களால்தான் இந்த விருது’னு நன்றி சொன்னேன். 'உங்கள் வரிகளுக்குக் கிடைத்த விருது’ என்றார். 'உடலையும் உயிரையும் தனியாப் பிரிக்க முடியாதே. உங்களுக்கும் கிடைச்சிருக்கணும். அடுத்தமுறை 'தரமணி’க்காகச் சேர்ந்து வாங்குவோம்’ என்றேன். சந்தோஷப்பட்டார். நான் எப்பவும் என் ஞானத்தந்தை வரிசையில் ராஜா சார், பாலுமகேந்திரா சார், அறிவுமதி அண்ணன் இவங்களை வெச்சிருப்பேன். ராஜா சாரைப் பார்த்ததுமே, 'தேசிய விருதா... வாழ்த்துகள்’னு மகிழ்ந்தார். அது மறக்க முடியாத பாராட்டு.</p>
<p class="content">என் நண்பன் ராம் தன் 'கற்றது தமிழ்’ படத்தை தேசிய விருதுக்கு அனுப்பத் தவறிட்டான். 'தங்க மீன்கள்’ மூலம் அந்தக் குறை நீங்கி இருக்கு. நண்பனா எனக்கு ரொம்பச் சந்தோஷம்'' என்கிறார் நட்பான குரலில்.</p>
<p style="text-align: center"><img align="middle" width="650" height="248" alt="" src="http://www.vikatan.com/av/2014/05/zmziyt/images/p88b.jpg"></p>
<p class="content"><span style="color: #ff0000"><strong>'''த</strong></span>ங்க மீன்கள்’ படத்துக்கு எப்படியும் தேசிய விருது கிடைச்சிடும்னு எதிர்பார்த்தேன். ஆனால், மூணு விருதுகளை எதிர்பார்க்கலை!'' - மகிழ்ந்து பேசுகிறார் இயக்குநர் ராம்.</p>
<p class="content">''சாத்னாவுக்கு விருது கிடைச்சதுதான் ரொம்பச் சந்தோஷம். எங்க எல்லோரையும்விட அவள் பட்ட கஷ்டம் அதிகம். என் நண்பன் நா.முத்துக்குமாருக்கு என் படத்திலேயே விருது கிடைச்சது ரொம்பச் சந்தோஷம். பாலுமகேந்திரா சார் 'தங்க மீன்கள்’ படத்தை ரிலீஸுக்கு முன்னாடியே பார்த்துட்டார். 'இந்தப் படத்தை அனுப்பி வை. நீ தேசிய விருது வாங்கிறதை நான் பார்க்கணும்’னு சொல்லிட்டே இருந்தார். வாங்கும்போது அதைப் பார்க்க அவர் இல்லைங்கிறதுதான் ஒரே வருத்தம். இந்த விருதை 'தங்க மீன்கள்’ படம் எடுக்க காரணமா இருந்த என் மகளுக்குச் சமர்ப்பிக்கிறேன்.</p>
<p class="content">'அப்பா-மகள் உறவு பற்றி படம் பண்ணிட்டீங்க. அம்மா-மகன் ரிலேஷன்ஷிப் பற்றி எப்பப் படம் பண்ணப் போறீங்க?’னு நிறைய அம்மாக்கள் கேட்கிறாங்க. நிச்சயம் பண்றேன். அது பேரறிவாளன் - அற்புதம் அம்மாள் கதைதான்'' என்று முடிக்கிறார்.</p>
<p class="content"><span style="color: #ff0000"><strong>''பெ</strong></span>ரியவளான பிறகு ஃபிலிம் டைரக்டர் ஆகணும். குளோபல் வார்மிங் பற்றி படம் எடுக்க ஆசை'' - சரளமாகப் பேசுகிறார் சாத்னா. 'தங்க மீன்கள்’ படத்தில் செல்லம்மாவாக நடித்ததற்காகச் சிறந்த குழந்தை நட்சத்திரத்துக்கான தேசிய விருது பெற்றவர்.</p>
<p class="content">''ராம் அங்கிள், சூப்பரா நடிக்கச் சொல்லிக் கொடுத்தார். படத்துல கல்யாணி, செல்லம்மாவை விட்டுட்டு வேற ஊருக்குப் போயிருவார். அதே மாதிரி எங்க அப்பா, என்னை சென்னையில் விட்டுட்டு துபாய் போயிட்டார். அதை நினைச்சு நடிச்சதால்தான் நல்லா வந்துச்சு. இப்போ நான் துபாய்ல செவன்த் கிரேடு படிக்கிறேன். நடிக்க நிறைய வாய்ப்புகள் வந்துச்சு. ஆனா, எனக்குப் படிப்புலதான் ஆர்வம். ஆனாலும் ராம் அங்கிள் கூப்பிட்டா மட்டும் நிச்சயம் நடிப்பேன்'' என்கிறாள் தெற்றுப் பல் சிரிப்போடு.</p>
<p class="content"><span style="color: #ff0000"><strong><img align="right" width="280" height="151" alt="" src="http://www.vikatan.com/av/2014/05/zmziyt/images/p88a.jpg">''பா</strong></span>லுமகேந்திரா சாருக்கு இன்னொரு சிறப்பு, அவர் ஒளிப்பதிவு செய்த முதல் படமான 'நெல்லு’க்குச் சிறந்த ஒளிப்பதிவாளருக்கான விருது கிடைச்சது. அதேபோல கடைசிப் படமான 'தலைமுறைகள்’க்கும் தேசிய விருது. இந்தப் படத்தைப் பேரனுக்காக டெடிகேட் பண்ணி யிருந்தார். காலம், அவரின் பேரனின் கையாலேயே அந்த விருதை வாங்குவதாக மாற்றி இருக்கிறது!'' - சந்தோஷமும் வருத்தமும் கலந்து பேசுகிறார் இயக்குநர் சசிகுமார்.</p>
<p class="content">''இயக்குநர் விருதை பாலுமகேந்திரா சார் வாங்கியிருக்கணும். அவருக்குப் பதிலா அவருடைய பேரன் ஸ்ரேயாஸ் மேடை ஏறி வாங்கினார். இதில் ஆச்சரியம், 'தலைமுறைகள்’ படத்தில் பாலுமகேந்திரா சார் கதைப்படி க்ளைமாக்ஸ் காட்சியில் இறந்துவிடுவார். அவருடைய பேரன் விருது வாங்குவான். நிஜத்திலும் அதுபோலவே நடந்திருச்சு. அவர் தன் படத்துக்கு எழுதின கதை, அவர் வாழ்க்கையிலேயே உண்மையாயிடுச்சு.</p>
<p class="content">ஸ்ரேயாஸ் மேடை ஏறி விருது வாங்கிட்டு, 'தாத்தாவை ரொம்ப மிஸ் பண்றேன்’னு சொன்னதைக் கேட்டு அரங்கமே அமைதியா இருந்துச்சு. அந்த மாபெரும் கலைஞனுக்கு இந்த நாடு செலுத்தின அஞ்சலியா அதை எடுத்துக்கிட்டேன். அவர் மாதிரி மிகப் பெரிய ஓர்  ஆளுமையோடு இந்தப் படத்துக்காக இணைஞ்சு இருந்ததையும், இந்தப் படத்தைத் தயாரிச்சதையும், பாலா அண்ணன் வாழ்த்தினதையும் என் வாழ்நாள் பெருமையா நினைக்கிறேன்'' என்ற சசிகுமாருக்கு, குரல் நெகிழ்கிறது.</p>
<p class="content"><span style="color: #ff0000"><strong>''ஆ</strong></span>று முறை தேசிய விருது பெற்ற எடிட்டர் ஸ்ரீகர் பிரசாத் சாரிடம் பேசணும்னு பல முறை முயற்சி பண்ணியிருக்கேன். ஆனால், அவரே என் நம்பர் பிடிச்சு மெசேஜ் பண்ணினது பெரிய விஷயம்!'' - சீனியரிடம் இருந்து பாராட்டுப் பெற்ற பூரிப்புடன் தொடங்குகிறார் 'வல்லினம்’ எடிட்டர் சாபு ஜோசப்.</p>
<p class="content">'' 'வல்லினம்’ இயக்குநர் அறிவழகனோடு வேலை பார்த்த ஒவ்வொரு நாளும் புதுசு, புதுசாக் கத்துக்கிட்டேன். இது விளையாட்டு பற்றிய படம்ங்கிறதால ரசிகர்கள் ஒரிஜினல் ஸ்போர்ட்ஸை ஃபீல் பண்ணணும். அதில் சினிமாத்தனம் இருக்கவேக் கூடாது. எடிட்டரா இது சவாலான வேலை. அதனால்தான் கமர்ஷியல் படமா இருந்தாலும் படத்தொகுப்புக்காக விருது கொடுத்திருக்காங்க'' என்று சிரிக்கிறார் சாபு.</p>
<p style="text-align: center"><img align="middle" width="600" height="451" alt="" src="http://www.vikatan.com/av/2014/05/zmziyt/images/p88.jpg"></p>
<p class="content"><span style="color: #ff0000"><strong>''எ</strong></span>ன் அப்பா 'துரை’யை சினிமாவில் பலருக்கும் தெரியும். ஏவி.எம்-மில் புரொடக்ஷன் தொழிலாளியா இருந்தவர். அவருக்குச் சாப்பாடு கொடுக்க ஏவி.எம். போகும்போது கேட்கிற சினிமா சத்தங்கள் என்னை இழுக்க ஆரம்பித்தன. 'என்னையும் ஏவி.எம்-ல சேர்த்துவிடுங்க’னு அப்பாவிடம் கேட்டேன். 'நேரத்துக்கு வரணும். ராப்பகலா வேலை இருக்கும். நேரத்துக்குச் சாப்பிட முடியாது. யோசிச்சிக்கோ’னு சொன்னார். நான் உறுதியா இருந்ததும், டப்பிங் தியேட்டரில் சேர்த்துவிட்டார்'' - அப்பா பற்றிய நினைவுகளோடு ஆரம்பிக்கிறார் யுவராஜ். இவர், 'ஸ்வப்னம்’ என்ற மலையாளப் படத்துக்காக சிறந்த ஆடியோகிராஃபி விருது பெற்ற தமிழர்.</p>
<p class="content">'ஏவி.எம்-மில் சேர்ந்த பின் ரிக்கார்டிங் தியேட்டரில் வேலை. ஆறு மாசத்துல எஸ்.பி.பி. போன்ற சீனியர் சிங்கர்ஸின் வாய்ஸை மிக்ஸ் பண்ணும் அளவுக்கு வளர்ந்தேன். அப்புறம் பிரசாத் 70 எம்.எம். தியேட்டரில் வேலைக்குச் சேர்ந்தேன். இந்தியாவின் முதல் ஆரோ 3டி மிக்ஸிங் தியேட்டர் இதுதான். 'ஸ்வப்னம்’ படத்தின் இயக்குநர் சாஜன், என் மீது நம்பிக்கை வைத்து வாய்ப்புத் தந்தார்.</p>
<p class="content">100 பேர் ஒரே சமயத்தில் வாசிக்கும் கேரளா ஸ்பெஷல் சென்டை மேளத்துக்கு நடுவுல வசனங்களைத் தெளிவா கேட்க வெக்கிறது மிகப் பெரிய சவால். அதை இந்தப் படத்தில் சரியாகச் செய்ததால 'பெஸ்ட் ஆடியோகிராஃபி ரீ-ரிகார்டிஸ்ட் ஆஃப் ஃபைனல் மிக்ஸ்டு டிராக்’ விருது கிடைச்சிருக்கு. தனக்கு நெஞ்சு வலி வந்தப்பகூட, 'நீ வேலைக்குப் போ. உனக்காக அங்கே காத்திருப்பாங்க’னு அனுப்பி வெச்சவர் அப்பா. இப்போ அவர் உயிரோட இல்லை. அவருக்கு இந்த விருதைச் சமர்ப்பிக்கிறேன்'' என்ற யுவராஜின் குரலில் அத்தனை அன்பு.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மாயாஜால மல்ட்டி பிளெக்ஸ்!</div>
<div class="subtitle1">ம.கா.செந்தில்குமார், படங்கள்: எம்.உசேன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>டூ</strong></span>ரிங் டாக்கீஸில் மணலைக் குவித்து படம் பார்த்த தமிழன், இப்போது பக்கெட் பாப்கார்னுடன் மல்ட்டி பிளெக்ஸ் திரையரங்குகளின் சோபாக்களில் புதைந்திருக்கிறான்!</p>
<p class="content">தமிழகத் திரையரங்குகளை சர்வதேசத் தரத்துக்கு உயர்த்தியதில் 'சத்யம் சினிமாஸ்’-க்குப் பெரும் பங்கு உண்டு. சத்யத்தின் அடுத்த அதிரடி... லக்ஸ்!</p>
<p class="content">சென்னை வேளச்சேரி ஃபீனிக்ஸ் வணிக வளாகத்தில் சத்யம் சினிமாஸ் தொடங்கியிருக்கும் லக்ஸ் தியேட்டர்களுக்கு முதல் வாரத்திலேயே இளசுகளின் லட்சம் லைக்ஸ். திரையரங்குகளின் உள்ளே, வெளியே ஆயிரத்தெட்டு ஆச்சரியங்கள் வரவேற்கின்றன. லக்ஸில் ப்ரியா ஆனந்துடன் ஒரு விசிட்!</p>
<p class="content">நட்சத்திர ஹோட்டல் போல பிரமாண்டமாக வரவேற்கிறது லக்ஸின் பிரதான லாபி. ப்ரியாவை வரவேற்ற சத்யம் சினிமாஸின் மக்கள் தொடர்பாளர் ப்ரீதா, ''பிரதான லாபியில் இரண்டு, இரண்டாவது லாபியில் ஒன்பது என லக்ஸில் 11 தியேட்டர்கள். மெயின் லாபியில் 72 எல்.சி.டி. பொருத்தப்பட்ட வீடியோ பில்லர் இந்தியாவில் முதல் முயற்சி. பிரதான லாபியில் பெரிய பியானோ ஒன்று உண்டு. அதில் ஐ-பாட் இணைத்தால், பாடலுக்கு ஏற்ப, பியானோ தானாகவே இசைக்கும். இப்படி, திரையரங்குக்கு வருபவர்களின் ரசனைக்கேற்ப புதுசா, சொகுசா வசதிகளைப் பார்த்துப் பார்த்து அடுக்கியிருக்கிறோம்!'' என்கிறார். அடுத்தடுத்து தியேட்டரின் காபி ஷாப், ஐஸ்க்ரீம் ஃபேக்டரி, ஈட்-அவுட் என உலா தொடர்ந்தது.</p>
<p style="text-align: center"><img alt="" align="middle" width="600" height="799" src="http://www.vikatan.com/av/2014/05/zmziyt/images/p24b.jpg"></p>
<p class="content">ப்ரியாவை, சத்யம் சினிமாஸின் பொது மேலாளர் (இன்ஜினீயரிங்) ஜோஷ்வா, புரொஜெக்டர் அறைக்கு அழைத்துச் சென்று திரை ஒளிபரப்புத் தொழில்நுட்பத்தை விளக்கினார். ''ஒரு தியேட்டருக்கு, புரொஜெக்டரும் ஒலியை நேர்த்தியாகக் கையாள்வதும் ரொம்ப முக்கியம். கார்பன் ஆர்க் புரொஜெக்டர், ஸெனான் விளக்கு, ஃப்ளாட்டர்... இந்த வரிசையில் இப்போ டிஜிட்டல் புரொஜெக்டர். லக்ஸில் உபயோகப்படுத்துவது '4கே டிஜிட்டல் புரொஜெக்டர்’. எங்களுக்கு ஒரு படத்தின் வீடியோ பகுதி ஹார்டு டிஸ்க்கில் வரும். அது பாதுகாக்கப்பட்டது. அதாவது, அதை நீங்கள் பிரதி எடுக்க முடியாது. நம்ம இஷ்டத்துக்கு டவுண்லோடு பண்ணவும் முடியாது. விநியோகஸ்தர்களிடம் இருந்து வரும் ஹார்டு டிஸ்க்கை எங்கள் சர்வரில் டவுண்லோடு பண்ணுவோம். ஆனால், அப்பவும் அதை ஓட்டிப் பார்க்க முடியாது.</p>
<p style="text-align: center"><img alt="" align="middle" width="650" height="299" src="http://www.vikatan.com/av/2014/05/zmziyt/images/p24c.jpg"></p>
<p class="content">சம்பந்தப்பட்ட விநியோகஸ்தருக்கு ஒரு மின்னஞ்சல் அனுப்புவோம். அதுக்கு அவங்க அனுப்பும் பதில் மின்னஞ்சல்தான் படத்தைத் திரையில் காட்டுவதற்கான சாவி. அந்த மெயிலை நாங்க 'கே.டி.எம்’னு சொல்வோம். அதாவது, 'கீ டெலிவரி மெசேஜ்’. அதில் ஹார்டு டிஸ்க்கில் உள்ள படத்தின் பெயர், திரையிடப்பட வேண்டிய நேரம், எத்தனை நாள்களுக்கு திரையிடலாம்... என எல்லா தகவல்களும் இருக்கும். ஹார்டு டிஸ்க் உங்களிடம் இருந்தாலும் 'கே.டி.எம். கால வரையறை’ முடிந்த பிறகு அந்தப் படத்தை நாம் திரையிட முடியாது. அந்த அளவுக்குப் பாதுகாப்பு உண்டு!'' - திகில் படம் பார்ப்பது போல வியப்புடன் கேட்டுக்கொண்டிருந்தார் ப்ரியா.</p>
<p class="content">''அடுத்து ஒலி சம்பந்தமானது. அனலாக், மோனோ, ஸ்டீரியோ என இருந்த ஒலிபரப்பு முறை, டி.டீ.எஸ்-னு டிஜிட்டல் ஆன பிறகே துல்லியமாகக் கேட்க ஆரம்பித்தது.</p>
<p style="text-align: center"><img alt="" align="middle" src="http://www.vikatan.com/av/2014/05/zmziyt/images/p24a.jpg"></p>
<p style="text-align: left">டிஜிட்டலில் 5.1 சவுண்டு சிஸ்டத்தில் '5’ என்பது திரைக்குப் பின்னால் இடது, வலது, மையத்தில் உள்ள மூன்று ஸ்பீக்கர்களையும், திரையரங்கில் இடது பக்கம், வலது பக்கம் உள்ள இரண்டு ஸ்பீக்கர்களையும் குறிக்கும். '.1’ என்பது சப்-வூஃபர். 5.1 இப்போ 7.1, 11.1 (ஆரோ) என டெக்னிக்கலாகப் பல படிகள் முன்னேறிவிட்டது. ஆனால், மழை பெய்யும், இடி இடிக்கும் சத்தங்களை பக்கவாட்டு ஸ்பீக்கரில் கொடுத்தால், உண்மைத்தன்மை இருக்காது. அதனால் திரையரங்கின் கூரையிலும் ஸ்பீக்கர்கள் பொருத்தினார்கள். அதுதான் அட்மாஸ் சிஸ்டம். அட்மாஸ் செட்டப்பை 64.1-னு சொல்வாங்க. அதாவது, தியேட்டரின் அளவைப் பொறுத்து, 64 ஸ்பீக்கர்கள் வரை பொருத்தலாம். எங்கள் அட்மாஸ் சவுண்ட் சிஸ்டத்தை கேட்டுட்டு, 'லைஃப் ஆஃப் பை’ பட இயக்குநர் ஆங் லீ-யே அசந்து பாராட்டினது எங்கள் உழைப்புக்கான பலன்!''</p>
<p class="content">''வாவ்... சினிமா இவ்வளவு பெரிய விஷயமா? இதுக்கு முன்னாடி தியேட்டர்னா எனக்கு பாப்கார்ன் மட்டும்தான் ஞாபகத்துக்கு வரும்!'' என்று அழகாக ஆச்சரியப்பட்டார் ப்ரியா.</p>
<p class="content"><img alt="" align="right" width="300" height="104" src="http://www.vikatan.com/av/2014/05/zmziyt/images/p24.jpg">''இப்போ ஏழு படங்கள் நடிச்சிட்டு இருக்கேன். ஏதோ நான் நடிச்சு முடிச்சதும் அது அப்படியே தியேட்டருக்குப் போயிரும்கிற மாதிரி ஒரு நினைப்பு இருந்தது. ஆனால், கிளாப் போர்டு அடிக்கிறதுல ஆரம்பிச்சு இங்கே புரொஜெக்டர் பட்டன் அழுத்தும் வரை எவ்வளவு வேலைகள்... ஆசம்... ஆசம்!'' என்று ப்ரியா சிலாகித்துக்கொண்டே இருக்க, ஒரு ஷோ முடிந்து வெளியே வந்த ரசிகர்கள், ப்ரியாவை மொய்த்துக்கொண்டனர். ஆட்டோகிராஃப், போட்டோகிராஃப் என்று சில நிமிடங்கள்.</p>
<p class="content">கிளம்புவதற்கு முன் தியேட்டரின் பிரமாதமான பின்னணிக்கு முன் நின்று தன்னைத்தானே சில 'செல்ஃபி’ க்ளிக்கிக்கொண்டார் ப்ரியா. ''இதெல்லாம் என் 'வால்’ல போஸ்ட் பண்ண!'' - வலது கண்ணை ப்ரியா க்ளிக்க... ஆசம்... ஆசம்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சென்னைக்கு விசிலடிக்கும் இந்தியா!</div>
<div class="subtitle1">கி.கார்த்திகேயன் </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>மொ</strong></span>பைலில் தன் காதலனிடம், 'போன் செக்ஸ்?’ என்கிறாள் சென்னை பிராமணக் குடும்பத்தைச் சேர்ந்த அனன்யா. டெல்லியில் தன் அம்மா முன் அமர்ந்திருக்கும் க்ரிஷ், தர்மசங்கடமாக நெளிந்தபடி பேச்சை மாற்றுகிறான்.</p>
<p class="content">அனன்யாவைப் பெண் பார்க்க வந்த தமிழ்ப் பையன் அவளிடம் தனியாகப் பேசும்போது, 'நீ வெர்ஜினா?’ என்று கேட்க, 'காலேஜ் ஃபர்ஸ்ட் இயர் வரைக்கும்!’ என்று அவள் சொல்ல, அவன் சொல்லாமல்கொள்ளாமல் இடத்தைக் காலி செய்கிறான்.</p>
<p class="content">காதலனின் தனிவீட்டில் நுழைந்ததும் நுழையாததுமாக வேலைக்காரன் இருப்பதைக்கூடக் கண்டுகொள்ளாமல், அவனை இடித்துத் தள்ளிக் கட்டிப்புரண்டு, இதழ்களைக் கடித்துக்கொண்டு... பஞ்சாபி பையனுக்கும் தமிழ் பிராமின் பெண்ணுக்குமான காதல் கதையில் இதுவும் இன்னும் 'ஏ’டாகூடமாகவும் சில பல காட்சிகள்; வசனங்கள்.</p>
<p class="content"><img alt="" align="right" width="220" height="298" src="http://www.vikatan.com/av/2014/05/zmziyt/images/p22a.jpg">டெல்லி பையன் அம்மாஞ்சியாக இருக்க, மயிலாப்பூர் பெண் கட்டிப்பிடி வைத்தியம் முதல் காண்டம் கையாளுதல் வரை பல்லேலக்கா ஆடுகிறாள். தேர்தல் பரபரப்பில் தமிழ் கலாசாரக் காவலர்கள் இவற்றையெல்லாம் கண்டுகொள்ளவில்லை போலும். பலே கலர்ஃபுல், படா ஜாலி மெகாசீரியலாகப் பாலிவுட்டில் ஹிட் அடித்து, சென்னையிலும் அலேக் கலெக்ஷன் அள்ளிக்கொண்டிருக்கிறது '2 ஸ்டேட்ஸ்’ இந்திப் படம்.</p>
<p class="content">இந்திய இளைஞர்களின் ஆதரவுடன் 'பெஸ்ட் செல்லிங்’ பட்டம் பெற்ற எழுத்தாளர் சேத்தன் பகத் எழுதிய '2 ஸ்டேட்ஸ்’ நாவல் அதே பெயரில் படமாகியிருக்கிறது. சேத்தன் எழுதிய ஐந்து நாவல்களில் நான்கு சினிமாவாகிவிட்டன ('ஹலோ’, 'த்ரீ இடியட்ஸ்’, 'கை போச்சே’, '2 ஸ்டேட்ஸ்’). இன்னொரு நாவல் இப்போது தயாரிப்பில். 'எனது காதல் திருமணக் கதை’ என்ற முன்னுரையுடனே '2 ஸ்டேட்ஸ்’ நாவலை எழுதியிருப்பார் சேத்தன். கிட்டத்தட்ட 'பூவெல்லாம் கேட்டுப்பார்’ தமிழ் சினிமா கதை. தங்கள் காதல் திருமணத்தை ஒப்புக்கொள்ளச் செய்வதற்காக சூர்யா குடும்பத்தினரை ஜோதிகாவும், ஜோதிகா குடும்பத்தினரை சூர்யாவும் தாஜா செய்வார்கள். இரு தரப்பு பெற்றோர் வீடும் சென்னையிலேயே இருக்கும். '2 ஸ்டேட்ஸ்’ படத்தில் பையன் வீடு டெல்லியிலும், பெண் வீடு சென்னையிலும் இருக்கிறது. அந்தக் கலாசாரக் குழப்படிகள்தான் படத்தின் ஹைலைட்!</p>
<p class="content">நாவலில் இருந்த விறுவிறுப்பு படத்தில் இல்லை என்று விமர்சகர்கள் 'அன்லைக் ரெவ்யூ’ தட்ட, 'அட, மதராஸிகளைக் கிண்டலடித்து ஒரு ஃபேமிலி டிராமா’ என்று நினைத்தோ என்னவோ, பாலிவுட் ரசிகர்கள் படத்தின் வசூலை கோடிகளில் எகிறச் செய்துகொண்டிருக்கிறார்கள். மிகச் சாதாரண திரைக்கதை, எதிர்பார்த்த சம்பவங்கள்... என நீளமாகப் பயணிக்கும் படத்தில் சுவாரஸ்ய ஷோ காட்டுவது அலியா பட் - அர்ஜுன் கபூர் இடையிலான காதல் கலாட்டாதான்.</p>
<p class="content">அலியா பட்... மில்லினியம் யுகம் முதலே கரீனா, காத்ரீனாக்களையே பார்த்துச் சலித்த பாலிவுட் ரசிகர்களை, ஒரே தீண்டலில் உள்ளம் கொள்ளைகொண்ட லவ்லி கேர்ள். இந்தி இயக்குநர் மகேஷ் பட்டின் மகளான அலியா, ஹீரோயினாக நடித்திருக்கும் மூன்றாவது படம் இது. ஆனால், இப்பவே அழகி டாப் கிரேடு ஹீரோயின். சென்னைப் பெண் எவருமே கட்டாத கிளாமருடன் சேலை கட்டி தமிழ்ப் பெண்ணாக நடித்திருக்கும் அலியா, ஸ்க்ரீனில் தோன்றும்போதெல்லாம்... ஈர்க்கிறார்; கவர்கிறார்; வசீகரிக்கிறார்; சுண்டியிழுக்கிறார். இத்தனைக்கும் கேமரா அலியாவின் முகத்துக்குக் கீழே செல்வதே இல்லை.</p>
<p class="content">குறும்புக் கண் சிமிட்டல், அதட்டும் இதழ்கள், கவர்ந்து இழுக்கும் கன்னக்குழி, சீரான கூரான மூக்கு, சிறுமியின் துறுதுறுப்பையும் காதலியின் கடுகடுப்பையும் நொடிகளில் ஸ்வாப் செய்யும் கண்கள் என... எல்லாம் கலந்த அல்ட்ரா கிளாசிக் தேவதை.  </p>
<p class="content">ஸ்ரீதேவியின் கணவர் போனி கபூரின் மகன் அர்ஜுன் கபூர்தான் படத்தின் ஹீரோ. ரன்பீர் கபூர், விராட் கோஹ்லி, ஆர்யா மோல்டில் அர்ஜுன்... செம ஸ்மார்ட். அலியாவின் கண்களைப் பார்க்காமல் தவிர்த்துத் தவிப்பதும், மாமனாரிடம் போங்கு வாங்கி முழிப்பதுமாக ரசிக்கவைக்கிறார். கேன்டீன் சாம்பாரில் தொடங்கி, 'ஸ்டடி டைம்’ ரொமான்ஸில் இறுகி, பெற்றோர் பிடிவாதத்தில் பிரிந்து, கல்யாண கலாட்டாக்களில் மகிழ்ந்து... என இந்த ஜோடிதான் படத்தின் ஒரே சுவாரஸ்யம்!</p>
<p class="content">நாவலில், சிரிப்பு சிக்ஸர்களாக வெளுத்திருப்பார் சேத்தன். ஆனால், படத்தில் அந்தளவுக்குச் சிரிப்போ, உருக்கமோ இல்லாதது பெரும் குறை. நாவலிலேயே இருக்கும் சில சங்கதிகளை மட்டுமே வைத்துச் சமாளித்திருக்கிறார் படத்தின் இயக்குநர் அபிஷேக். லுங்கி கட்டிய சினிமா ஹீரோக்கள், ஆட்டோ டிரைவர்கள், சென்னை வீதிகள், மயிலாப்பூரில் நடக்கும் கல்யாணக் களேபேரம்... என நாவலில் எல்லாமே நக்கல் டீட்டெய்லாக விரியும்.</p>
<p style="text-align: center"><img alt="" align="middle" width="600" height="422" src="http://www.vikatan.com/av/2014/05/zmziyt/images/p22.jpg"></p>
<p class="content">சுய எள்ளலை ரசிக்கும் தமிழர்கள், அந்த நக்கல், கிண்டலை ரசிக்கவே செய்தார்கள். ஆனால், பாண்டிச்சேரி தெருவில் உள்ள ஏதோ ஒரு வீட்டு வாசலில் கோலம் போட்டுவிட்டு படத்தில் 'மயிலாப்பூர்’ என்று சீன் போடுகிறார்கள். நாவலின் சென்னைவாசிகளைப் பற்றிய சகட்டுமேனிக் கிண்டலும் படத்தில் அடக்கித்தான் வாசிக்கப்பட்டிருக்கிறது. இந்த சேஃப் கேம் திரைக்கதையே படத்தின் பின்பாதியைக் காமாசோமா மெகா சீரியல் ஆக்கிவிடுகிறது.</p>
<p class="content">'ஒரு பஞ்சாபி, குடியிருந்த வீட்டைக் காலி பண்ணிட்டுப் போன மாதிரி இருக்கு ஒரு மதராஸியின் வீடு. வீட்ல அவங்க எதுல உட்காருவாங்க?’, 'பஞ்சாபி மாப்பிள்ளை கோபமா இருக்கார். அவருக்கு என்ன பண்ணட்டும்? கொஞ்சம் சாப்பாடு போடுங்க... கோபம் அடங்கிரும்!’ என்று ஆங்காங்கே கவர்கின்றன வசனங்கள்.</p>
<p class="content">சேத்தன், தான் படித்த 90-களின் கல்லூரி காலப் பின்னணியில் நாவலை எழுதியிருப்பார். அதை அப்படியே படத்துக்கான திரைக்கதையாக அமைத்ததுதான் 'ஸ்லோமோஷன்’ படமாக்கிவிட்டது. ஆனாலும், 'சென்னை மசாலா’ சேர்த்தால் பாலிவுட் படம் ஹிட் ஆகும் என்ற சென்ட்டிமென்ட்டை இந்தப் படமும் தக்கவைத்துக்கொண்டது. அது சென்னை சூப்பர் கிங்ஸோ, சென்னை எக்ஸ்பிரஸோ... சென்னைக்கு, இந்தியாவே விசில் போடுதுப்பா!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மல்லுவுட்டில் த்ரில்லர் மழை!</div>
<div class="subtitle1">பா.ஜான்ஸன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>கி</strong></span>ளாசிக்கல்லில் இருந்து சற்றே தடம் மாறி மசாலா படங்களின் வாசத்தில் மயங்கிக்கிடந்த மலையாள சினிமா, தற்போது த்ரில்லர் ரூட்டில் றெக்கைக் கட்டிப் பறந்துகொண்டிருக்கிறது. அந்தப் பயணத்தின் சமீப மைல்கல் 'செவன்த் டே’. ஷ்யாம்தர் இயக்கத்தில் பிருத்விராஜ், ஜனனி ஐயர் நடிப்பில் பாக்ஸ் ஆபீஸ் ஹிட் அடித்திருக்கிறது படம்.</p>
<p class="content">மலையாள சினிமாவில் செகண்ட் கிரேடில் ஆடிக்கொண்டிருந்த பிருத்விராஜ், 'மும்பை போலீஸ்’, 'மெமரீஸ்’, இப்போது 'செவன்த் டே’ என மூன்று அதிரிபுதிரி ஹிட்கள் மூலம் முன் வரிசைக்கு வந்திருக்கிறார்.</p>
<p class="content">'மும்பை போலீஸ்’ படத்தில் நினைவு தப்பிய ஹோமோ செக்ஸ் பழக்கம் உள்ள போலீஸ், 'மெமரீஸ்’ படத்தில் குடிக்கு அடிமையான அநாதையான போலீஸ் என, காக்கி உடுப்பிலேயே வெரைட்டி காட்டியவர், இதில் இன்னும் வித்தியாசமாக 'சால்ட் அண்ட் பெப்பர்’ லுக்கில் சட்டைக்கு மேல் ஜெர்கின், பவர் கிளாஸ் என 42 வயது போலீஸாக நடித்திருக்கிறார். 'மும்பை போலீஸ்’ ரிலீஸாகி ஒரு வருடத் துக்குள்ளேயே பிருத்விக்கு இது மூன்றாவது த்ரில்லர் படம். கொஞ்சம் அசந்தாலும் 'ஒரே மாதிரி பண்றாப்ல... போர் அடிக்குது’ என்று ரசிகர்கள் சலித்துக்கொள்ளும் சூழல். ஆனாலும், 'செவன்த் டே’-வில் அசத்தியிருக்கிறார்.</p>
<p style="text-align: center"><img align="middle" width="650" height="431" alt="" src="http://www.vikatan.com/av/2014/05/zmziyt/images/p68.jpg"></p>
<p class="content">கதை?</p>
<p class="content">கிறிஸ்துமஸ் இரவில் பைக்கில் சென்ற இரு இளைஞர்கள் மீது, ஜீப்பை மோதிவிடுகிறார் ஐ.பி.எஸ்., அதிகாரியான பிருத்விராஜ். அவரே அவர்களை மருத்துவமனையிலும் சேர்க்கிறார். ஆனால், அங்கிருந்து ஒருவர் மட்டும் தப்பிவிட ஆரம்பமாகிறது ஏன், எதற்கு, எப்படி சஸ்பென்ஸ் முடிச்சுகள். மருத்துவமனையில் இருந்து தப்பிய வினு, மறுநாளில் இறந்தும்விடுகிறார். ஏதோ சிக்கல் என்று உணர்ந்த பிருத்விராஜ், மற்றொரு நபரான ஷானிடம் விசாரணையைத் தொடங்குகிறார். வினு, ஷான், எபி, சைக்கிள், ஜெஸ்ஸி... என ஐந்து நண்பர்களின் வாழ்க்கை ஃபிளாஷ்பேக்காக விரிகிறது.</p>
<p class="content">ஒருநாள், வினு நடத்தும் பிரவுஸிங் சென்டரில் போலீஸ் நுழைந்து சோதனையிடுகிறது. ஆனால், அவர்களுக்கு அங்கே ஒன்றும் கிடைக்கவில்லை. அன்று இரவே வில்லன்களின் கூட்டம் வினுவை அடித்து உதைத்து, 'எங்கே எங்களுடைய பணம் 1வு கோடி? 36 மணி நேரத்துக்குள் பணம் திரும்ப வரலைன்னா, உனக்குக் குடும்பமே இருக்காது!’ என்று மிரட்டிவிட்டுச் செல்கிறது. எப்படி இப்படித் திடீரென பிரச்னைகள் முளைக்கின்றன என வினு விடை தேட, பதில் சொல்கிறான் அவனது நண்பன் சைக்கிள்.</p>
<p class="content">போலீஸ் சோதனைக்கு முதல் நாள் இரவு, வினுவின் பிரவுஸிங் சென்டரில் அநாதையாகக் கிடக்கும் ஒரு பையைப் பார்க்கிறான் சைக்கிள். அதில் கட்டுகட்டாகப் பணம். அந்தப் பையை வேறோர் இடத்தில் ஒளித்து வைக்கிறான். அதைத் தேடியே போலீஸும் வில்லன் கும்பலும் நண்பர்களை இம்சிக்கிறது.</p>
<p class="content">வில்லன்களிடம் பணத்தைக் கொடுத்து விடலாம் என்று வினு சொல்ல, நண்பர்கள் ஐவரும் பணத்தை ஒளித்து வைத்த இடத்துக்குச் சென்று பார்க்கிறார்கள். அங்கே பணம் இல்லை. வில்லன்களுக்குப் பயந்து வினு தற்கொலை செய்துவிடுகிறான் என்பதோடு முடிகிறது ஃப்ளாஷ்பேக்.</p>
<p class="content">இனி அந்தப் பணம் என்ன ஆனது, மற்ற நண்பர்கள் என்ன ஆனார்கள்? சாதாரணமாகக் கோடிகளில் புரளும் வில்லன்கள் கூட்டம் 1.75 கோடி பணத்துக்காக வெறியோடு ஏன் துரத்துகிறார்கள் என்ற சுவாரஸ்யமான முடிச்சுகளை மிக நிதானமாக அவிழ்க்கிறது மீதிக்கதை.</p>
<p class="content">படத்தின் ஆகப் பெரிய பலமே அகில் பாலின் திரைக்கதைதான். ஒவ்வொருவர் மூலமாகக் கிடைக்கும் ஒவ்வொரு தகவலும், அடுத்தவர் மீது சந்தேகத்தைத் திசை திருப்புவது, படத்தின் கடைசி நிமிடம் வரை நீடிக்கும் சஸ்பென்ஸ் என செம கிரிப்பான திரைக்கதை அமைத்திருக்கிறார்.</p>
<p class="content">படத்தில் பிருத்விராஜ் தவிர, ஜெஸ்ஸியாக நடித்திருக்கும் ஜனனி ஐயர், வில்லன்களின் கேங்க் லீடராக நடித்திருக்கும் யோக் ஜெப்பி ('சூது கவ்வும்’ என்கவுன்டர் போலீஸ்) என நமக்குப் பரிச்சியமான முகங்கள் படம் முழுக்க.</p>
<p class="content">வயதான போலீஸ் கெட்டப்பிலும் செம ஸ்கோர் எடுக்கிறார் பிருத்விராஜ். தன்னிடம் 'வழியும்’ பெண்ணிடம், செல்போன் எண்ணைக் கொடுத்துவிட்டு, 'மிஸ்டு கால் கொடுத்தால் போதும்’ எனக் கூறிக் குறும்பாகச் சிரிப்பது என சீரியஸ் படத்தில் கலர்ஃபுல், சியர்ஃபுல் சங்கதிகளும் உண்டு.</p>
<p class="content">த்ரில்லர் சினிமா ரசிகர்களுக்கு செம தீனி இந்த செவன்த் டே!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நீ எங்கே என் அன்பே - சினிமா விமர்சனம்</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>'நீ</strong></span> எங்கே என் அன்பே?’ என கணவனைத் தேடி அலையும் ஒரு பெண்ணின் கதை!</p>
<p class="content">அமெரிக்காவில் இருந்து ஹைதராபாத்துக்கு வருகிறார் நயன்தாரா. இரண்டு வாரங்களுக்கு முன்பு அமெரிக்காவில் இருந்து ஹைதராபாத் வந்த தன் கணவனைக் காணவில்லை என்று புகார் கொடுக்கிறார். தன் கணவரை யாரோ கடத்திச் சென்றுவிட்டார்கள் என்று அறிந்து, முஸ்லிம் இமாமிடம் உதவி கேட்கிறார். அவருக்கு உதவ முன்வரும் இமாமும், சபல இன்ஸ்பெக்டரும் கொல்லப்படுகிறார்கள். நயனைக் கொல்லவும் சதி நடக்கிறது. நயனின் கணவர் யார், எதற்காகக் கடத்தப் பட்டார், யார் கடத்தினார்கள்? என்பது திக்... திக்... க்ளைமாக்ஸ்!</p>
<p class="content"><img align="right" width="300" height="404" alt="" src="http://www.vikatan.com/av/2014/05/zmziyt/images/p8a.jpg">இந்தியில் ஹிட்டடித்த 'கஹானி’ படத்தை சில மாற்றங்களோடு தெலுங்கிலும் தமிழிலும் ரீமேக் செய்திருக்கிறார் இயக்குநர் சேகர் கமூலா. ஹீரோயினை மட்டுமே சுற்றிச் சுழலும் கதை. துளியும் கிளாமர் இல்லாமல், திக்... திக்... த்ரில்லராக டென்ஷன் ஏற்றிய வகையில் இயக்குநருக்கு, ஒரு வெல்கம் லைக்!</p>
<p class="content">'அனாமிகா’ கேரக்டருக்கு நயன்தாரா கச்சிதம். கணவனைக் காணவில்லை என்று கலங்குவதும், அலட்சியமாக இருக்கும் போலீஸாரிடம் ஆத்திரமாக வெடிப்பதும், கரப்பான்பூச்சிக்கே அசூயைப்படுபவர், ஆக்ரோஷ அவதாரம் எடுப்பதுமாக நடிப்பில் நயன்...  லேடி லயன்.</p>
<p class="content">வைபவ், இயல்பான சப்-இன்ஸ்பெக்டராக நயனுக்கு உதவ முன்வருவதும், பின் அவர் மேல் இருப்பது காதலா என்று தெரியாமல் தவிப்பதுமாக நன்றாகவே நடித்திருக்கிறார். கொலையாளியைப் பார்க்கும்போது, 'இவன் எதுக்கு இங்கே வந்தான்?’ என்று கேட்பதும், துரத்தும்போது 'டேய் நில்லுடா..!’ என்று அவனிடமே வேண்டுகோள் வைப்பதும் அவரை காமெடி போலீஸ் ஆக்கிவிடுகிறதே!</p>
<p class="content">என்கவுன்டர் போலீஸாக பசுபதி... சிடுசிடு முகம், சுடுசுடு வார்த்தைகள் எனக் கலக்குகிறார். அமைச்சரிடம் பம்முவதும் நயனிடம் எகிறுவதுமாக, 'போலீஸ் டென்ஷனை’ நமக்கும் கடத்துகிறார்.</p>
<p class="content">மரகதமணி இசையில் பாடல்கள் சுமார் ரகம். ஆனால், பின்னணி இசையில் செம பெப் ஏற்றுகிறார். விஜய் சி.குமாரின் ஒளிப்பதிவில் ஹைதராபாத்தின் கசகச மார்க்கெட்கூட கலர்ஃபுல்லாகத் தெரிகிறது.</p>
<p class="content"><img align="left" width="150" height="150" alt="" src="http://www.vikatan.com/av/2014/05/zmziyt/images/p8.jpg">'நமஸ்தே’ கொலையாளி சேஸிங், 'பீப்பிள் பிளாசா’ க்ளைமாக்ஸ் இரண்டுமே பக்... பக்... ...திரைக்கதைக்கு பக்கா. ஆனால், நிறைய இடங்களில் சப் டைட்டில் இல்லாமல் வரும் தெலுங்கு வசனங்கள் 'என்ன சொல்றீங்க காரு?’ என்று கதறவைக்கிறதே!</p>
<p class="content">'கஹானி’ படத்தின் ஜீவனே வித்யாபாலனைக் கர்ப்பிணியாகக் காட்டுவதுதான். ஆனால், நயன்தாராவை அப்படிக் காட்டவில்லை. போதா தற்கு அழகாக வேறு காட்டியிருக்கிறார்கள். அதனால், அனுதாபம் நமக்கு வரவில்லை. நயனுக்கு ஒரே ஓர் உதவி செய்யும் இமாமைக் கொல்பவர்கள், கூடவே அலையும் வைபவை ஏன் விட்டுவைக்க வேண்டும்? அந்த</p>
<p class="content">ஹார் டுடிஸ்க் அவ்வளவு பெரிய பொக்கிஷம் என்றால், அதை ஏன் அவ்வளவு நாள் யாருமே கண்டுகொள்ளவில்லை? என படம் முழுக்க அலையடிக்கின்றன கேள்விகள்.</p>
<p class="content">லாஜிக் பார்க்கவில்லை என்றால், 'என் அன்பே’ என்று ரசிக்கலாம்!</p>
<p style="text-align: right"><span style="color: #ff0000"><strong>- விகடன் விமர்சனக் குழு</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சொல்வனம்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="400" height="495" alt="" src="http://www.vikatan.com/av/2014/05/zmziyt/images/p20a.jpg"></p>
<p style="text-align: center"><img align="middle" width="650" height="905" alt="" src="http://www.vikatan.com/av/2014/05/zmziyt/images/p20.jpg"></p>
<p class="content">உங்கள்  கவிதைகளை,  'சொல்வனம்’,  ஆனந்த விகடன்,  757,  அண்ணா சாலை, சென்னை-2 என்ற முகவரிக்கு, அல்லது  <a href="mailto:solvanam@vikatan.com">solvanam@vikatan.com</a> என்ற மின்னஞ்சல் முகவரிக்கு தொடர்பு  எண்ணுடன் அனுப்புங்கள்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தங்கத் தமிழ் - 17</div>
<div class="subtitle1">தமிழுரை - அறிவுமதி, எழிலுரை - டிராட்ஸ்கி மருது</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img align="middle" width="300" height="135" alt="" src="http://www.vikatan.com/av/2014/05/zmziyt/images/p28b.jpg"></p>
<p style="text-align: center"><img align="middle" width="380" height="601" alt="" src="http://www.vikatan.com/av/2014/05/zmziyt/images/p28a.jpg"></p>
<p style="text-align: center"><img align="middle" width="450" height="1344" alt="" src="http://www.vikatan.com/av/2014/05/zmziyt/images/p28.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆறாம் திணை - 87</div>
<div class="subtitle1">மருத்துவர் கு.சிவராமன் </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ஒ</strong></span>ளியின் வேகத்தை, ஒரு விநாடிக்கு 1,86,282 மைல்கள் என்று ஐரோப்பிய விஞ்ஞானி ரோமர் கணக்கிட்டுச் சொன்ன ஆண்டு 1676. அதை மிக்கல்சனும் மார்லியும் உறுதிப்படுத்திய ஆண்டு 1887. இது அனைவரும் அறிந்த அறிவியல். ஆனால், '2202 யோசனை தூரத்தை, அரை விநாடியில் கடக்கும் சூரியனை வணங்குகிறோம்’ எனப் போகிறபோக்கில் சயனாச்சாரியா என்கிற இந்திய அறிஞர் சொன்னது பலருக்கும் தெரியாத செய்தி.</p>
<p class="content">கரும்பலகைப் பள்ளிக்கூடமும் கால்குலேட்டரும்கூட இல்லாத 14-ம் நூற்றாண்டில், 'யோசனை தூரம்’ எனும் அந்தக் கால கணக்கை வைத்து ஒளியின் வேகத்தைக் கணக்கிட்டுப் பார்த்தால் வரும் மதிப்பு, விநாடிக்கு 1,85,016 மைல்கள் என்ற, ஏறத்தாழ அறிவியலின் அதே துல்லிய விவரம்தான்.</p>
<p class="content">  பேராசிரியர் இரா.சிவராமன் சமீபத்தில் எழுதிய 'பை கணித மன்றம்’ வெளியிட்டுள்ள 'இணையில்லா இந்திய அறிவியல்’ எனும் புத்தகத்தில் இதுபோன்ற ஏராளமான முன்னோடிச் செய்திகள் கொட்டிக்கிடக்கின்றன. 'பித்தகோரஸ் தியரி முதல் துத்தநாகம் பிரித்தெடுக்கும் உத்தி வரையில் அறிவியலின் மிகச் சவாலான விஷயங்களை முதலில் சொன்னவர்கள் வாழ்ந்த பூமி இது!’ என்கிறது அந்த நூல்.</p>
<p class="content"><img alt="" align="right" width="300" height="489" src="http://www.vikatan.com/av/2014/05/zmziyt/images/p34.jpg">அணுவைப் பற்றியும் அதன் அளவு, செயலைப் பற்றி எல்லாம் ஐன்ஸ்டீன், ஓப்பன் ஹெய்மர் ஆகிய விஞ்ஞானிகள் பேசும் காலத்துக்கு மிகவும் முன்னரே, பக்குடுக்கை நண்கணியனாரும், மற்கலி கோசலானாரும் பேசியது, ஆராய்ந்தது குறித்து பேராசிரியர் நெடுஞ்செழியன் எழுதிய 'ஆசிவகம்’ எனும் ஆய்வு நூல், மிக முக்கியமானது.</p>
<p class="content"><span style="color: #ff0000"><strong>அ</strong></span>றிவியல் என்பது, ஆழ்ந்த நுட்பமான பார்வையில், நுண்ணறிவிலோ (observation) அல்லது சோதனையிலோ (experimental) விளைவது. இரண்டில் எந்த வடிவில் அறிவியல் பெறப்பட்டாலும், எப்போது கணக்கிட்டாலும், சோதித்தாலும் ஒரே முடிவைத் தரக்கூடியதாக (REPRODUCIBILITY) இருக்க வேண்டும்.</p>
<p class="content">நம்மவரின் நுண்ணறிவுக்கு இன்னோர் உதாரணம் ராமானுஜனின் எண்கணித நுட்பம். உலகப் புகழ்பெற்ற கணித மேதை ஹார்டி, நோய்வாய்ப்பட்டிருந்த ராமானுஜனை மருத்துவமனையில் சந்தித்தபோது, 'தான் வந்த கார் எண் 1729 அவ்வளவாக ராசி இல்லாத எண்’ எனச் சொல்ல, அடுத்த கணத்தில், ’No. It is the smallest number expressible as the sum of two cubes in two different ways!’ என ராமானுஜன் சொன்னதை, மாபெரும் விஞ்ஞானி ஹார்டி புரிந்துகொள்ளவே சில மணி நேரங்கள் ஆனது. இதற்குக் காரணம், கணிதமேதை ராமானுஜனின் அசாத்தியமான நுண்ணறிவுதான்.</p>
<p class="content">இப்படி, நம் மூத்த மரபுக்குடி அத்தனை அறிவியலையும் அன்று தந்தது நுண்ணறிவினால் தான். பல்லாயிரம் ஆண்டு வயதான மலையைப் பிளந்து அணுவைக் கணக்கிடவும், பல மில்லியன் வயதான நமக்கு இருக்கும் ஒரே சோற்றுக்கழனியைப் பிளந்து எண்ணெயை உறிஞ்சவும், கடலில் அணுநீர் கக்கி ஆற்றல் பெறவும் 'சோதனை அறிவியல்’ (Experimental Science) முன்வரும். ஆனால், அப்படியான விநோத பரிசோதனைகளை நுண்ணறிவு அனுமதிக்காது.</p>
<p class="content">  நுண்ணறிவு, அறம் சார்ந்தது; பல்லுயிர் நலன் காக்கும் மனம் சார்ந்தது. ஆனால் சோதனைகளால் பெறும் அறிவியல், பெரும்பாலும் வணிகமும் காப்புரிமையும் சார்ந்தது. அறமும் பல்லுயிர் பாதுகாப்பும் சோதனை அறிவியலுக்கு எப்போதும் கடைசிக் கரிசனமாக மட்டுமே அமைந்திருக்கும்!</p>
<p class="content"><span style="color: #ff0000"><strong>எ</strong></span>ல்லாம் சரி. ஆசிவகரும் ஆரியப்பட்டாவும் கணிக்கப் பயன்பட்ட அந்த நுண்ணறிவு, நவீன யுகத்தில் எங்கே போனது? 2,400 வருடங்களாகத் துருப்பிடிக்காத இரும்புத் தூணைத் தந்த நுண்ணறிவின் தொழில்நுட்பம் எங்கே தொலைந்தது? யானை கட்டிப் போரடித்த உழவு, ஏன் இன்றைக்கு வரப்பு ஓரத்து வாகை மரத்தின் கிளையில் விவசாயி யைத் தூக்கில் தொங்கவைத்தது? பசியில் அழும் குழந்தையையும், சோகையில் சாகும் பெண்ணையும் ஊரின் இன்னோர் ஓரத்தில் ஏன் இன்னும் வைத்திருக்கிறது?</p>
<p class="content">இந்தக்  கேள்விகளுக்கான பதில்களுக்குப் பின்னே நிச்சயமாக ஒளிந்திருப்பது, சகமனிதனை நேசிக்காத, சகபயணியாகப் பார்க்காத சமூகமாக நாம் மாறிப்போன அவலம்தான். இது, இன்றைக்கு நேற்று நடந்த மாற்றம் அல்ல... நாம் பல நேரம் சிலாகிக்கும் சங்க இலக்கியக் காலத்தில் இருந்தே இந்த ஆதிக்க உணர்வும் வேற்றுமை மனமும் நம் கூடவே ஒட்டிவந்துள்ளன.</p>
<p class="content">வேத மரபுக்கும் சாங்கிய மரபுக்கும் நடந்த பிணக்குகள், சமணத்துக்கும் சைவத்துக்கும் நடந்த கடும் போர், சைவத்துக்கும் வைணவத்துக்கும் நடந்த கொலைவெறித் தாக்குதல்கள் எனத் தொடங்கி, இன்றைக்கு நடக்கும் அத்தனை சாதிமதச் சண்டைகள் நமக்குள் ஆழமாக விதைத்த பிணக்குகள்தாம், நம் நுண்ணறிவின் பயனை நம் சகமனிதரின் வாழ்வின் நலனுக்குத் தரவிடாது தடுத்தன.</p>
<p class="content">நாம் உருவாக்கிய இந்தச் சாதிமதப் பிணக்குகளின் நீட்சிதான், ஒளியின் வேகத்தைத் துல்லியமாகக் கணக்கிட்ட நம்மால், பக்கத்தில் இருக்கும் நம் சகமனிதனின் சங்கடங்களைக் கணக்கிட முடியாமல் வைத்தது.</p>
<p class="content">நீள்கடலையும், நெடுவயலையும், வான் மலையையும் காக்க மட்டும் நுண்ணறிவு பயன்படாது. 'என் சாதி... என் மக்கள்...’ என்னும் பேதமை போற்றும் அரசியல்வாதியையும், 'உனக்கேன் வம்பு?’ சித்தாந்தம் போதிக்கும் கல்வியையும், 'எனக்கு எதுக்குப்பா வம்பு?’ என நகரும் சுயநல வாழ்வியலை விலக்கவும் வீழ்த்தவும்கூட இந்த நுண்ணறிவு கண்டிப்பாகத் தேவை!</p>
<p style="text-align: right"><span style="color: #ff0000"><strong>- பரிமாறுவேன்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வேடிக்கை பார்ப்பவன் - 29</div>
<div class="subtitle1">நா.முத்துக்குமார், ஓவியங்கள்: செந்தில்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><u><strong>ஆனந்த யாழின் அடிநாதம்</strong></u></span> </p>
<p class="content"><span style="color: #0000ff"><strong>'நி</strong></span>ஜம்தான் தாங்க முடியாத பாரம். அந்தப் பாரத்தை இறக்கிவைக்க அல்ல, எவ்வளவு எடை என்று பார்த்துக்கொள்ளத்தான் இதை உங்களுக்கு எழுதுகிறேன். வெயிலில் உலர்த்துவது என்று ஆகிவிட்டது. எல்லா இடத்திலும்தானே வெயில் விழும். ஆனால், இங்கே மட்டும்தான் விழும் என்பதுபோல் ஒவ்வொருத்தரும் கொடியில் ஓர் இடத்தில் தொங்கப்போடுவது நமக்குப் பிடித்திருக்கிறது இல்லையா?’</p>
<p style="text-align: right"><span style="color: #ff9900"><strong>- எழுத்தாளர் வண்ணதாசன்</strong></span></p>
<p style="text-align: right"><span style="color: #ff9900"><strong>('ஒரு சிறு இசை’ தொகுப்பில் இருந்து)</strong></span></p>
<p class="content"><span style="color: #ff0000"><strong>எ</strong></span>ப்போதும் காற்றில் மிதக்கும் இறகாக இவன் தன்னை நினைத்துக்கொள்வான். காற்றில் மிதக்கும் இறகுக்கு, இலக்கும் இல்லை; எந்தவித முன் தீர்மானமும் இல்லை. இன்னும் சொல்லப்போனால், அதற்கென்று தனிப்பட்ட திசையும் இல்லை. காற்றின் திசையே அதன் திசை.</p>
<p class="content">காற்றின் போக்கில் அலைந்து திரிவதில்தான் எத்தனை சுகம். தூரத்துக் கண்களுக்கு அந்த இறகு தரை இறங்குவதைப் போல் தென்பட்டாலும், மீண்டும் லயமான சிறு காற்றின் மோதலில் தத்தித்தாவி விண்ணில் அலைவதைப் போல் இவன் பயணம் ஓடிக்கொண்டிருந்தது.</p>
<p class="content">பாலுமகேந்திரா, தமிழ்நாடு திரைப்படப் படைப்பாளிகள் சங்கத் தொடக்க விழாவில் இவனின் 'தூர்’ கவிதையை வாசித்த சம்பவமும், பாரதிராஜா இவனது 'பட்டாம்பூச்சி விற்பவன்’ கவிதைத் தொகுப்பை வெளியிட்டு நெகிழ்ச்சியாகப் பேசிய சம்பவமும் திரையுலகினர் மத்தியில் இவனை நேசமிக்கக் கவிஞனாக நெருக்கப்படுத்தியது. எல்லாவற்றுக்கும் மேலாக, அன்றைய காலகட்டத்தில் பணியாற்றிய அத்தனை உதவி இயக்குநர்களும் இவனைத் தங்களில் ஒருவனாக அடையாளம் கண்டார்கள்.</p>
<p class="content">பாரதிராஜாவிடம் உதவி இயக்குநராகப் பணிபுரிந்த ஐந்துகோவிலான், பாலசேகரனிடம் உதவி இயக்குநராக இருந்த அஜயன் பாலா, அகத்தியனிடம் உதவி இயக்குநராக இருந்த வீரபாண்டியன்... எனப் பல நண்பர்கள் இவன் கவிதைகளை   நெஞ்சில் சுமந்து தங்களுக்குத் தெரிந்த இயக்குநர்களிடம் இவன் பாடல் எழுத சிபாரிசு செய்தார்கள்.</p>
<p style="text-align: center"><img align="middle" width="600" height="433" alt="" src="http://www.vikatan.com/av/2014/05/zmziyt/images/p38b.jpg"></p>
<p class="content"><span style="color: #ff0000"><strong>அ</strong></span>ந்த நாட்களில் எத்தனையோ ஆச்சரியங்களை, எத்தனையோ அனுபவங்களை, எத்தனையோ இடர்ப்பாடுகளை இவன் சந்தித்தான். இவனின் கவிதைகளை வாசித்துவிட்டு, சிலர் இவனைப் பாடல் எழுத அழைப்பார்கள். ஒல்லியாக, கட்டம் போட்ட சட்டையுடன், இயல்பான கூச்சத்துடன் பேசும் இவனுடைய தோற்றத்தைப் பார்த்ததும், ''கவிஞருக்கு எந்த ஊரு?'' என்ற முதல் கேள்வி எழும்.</p>
<p class="content">இவன், ''காஞ்சிபுரம்'' என்பான்.</p>
<p class="content">''மதுரை, தஞ்சாவூரு, கோயம்புத்தூரு, நாகர்கோவில் பக்கம்தான் கவிஞர்கள் உருவாகியிருக்காங்க. காஞ்சிபுரத்துக்காரங்களுக்கு வாழ்க்கை அனுபவம் கம்மிதானே... என்ன சொல்றீங்க கவிஞர்?'' என்று சீண்டுவார்கள்.</p>
<p class="content">''தொண்டை மண்டலம் சான்றோர் உடைத்து என்ற பழமொழியை நீங்க கேள்விப்பட்டது இல்லையா சார்?'' என்று இவன் புன்னகையோடு பதில் சொல்வான்.</p>
<p class="content">''டியூன் இன்னும் ரெடியாகலை. அடுத்த வாரம் சொல்லி அனுப்புறோம்'' என்ற பதிலுடன் உரையாடல் முடியும்.</p>
<p class="content">இவன் தோற்றத்தில் இருந்த எளிமையே, இவனுடைய பலமாகவும் பலவீனமாகவும் அந்தக் காலத்தில் இருந்தது. இன்று வரை இவன் வரிகளிலும் வாழ்க்கையிலும் எளிமையையே கடைப்பிடித்து வருகிறான். அதற்குக் காரணம் இவன் அறிந்த மாமனிதர்கள் எளிமையாகவே வாழ்ந்து, எளிமையாகவே இறந்தும்போனதுதான்.</p>
<p class="content">'மக்களுக்குப் புரியாத வகையில் இலக்கியம் செய்கிறவன், அந்தப் படைப்பை திரைச்சீலை போர்த்தி மூடிவிடுகிறான். இயற்கை, மக்களுக்குத் தேவையான அனைத்தையும் எளிமையாகவே படைத்திருக்கிறது. மண் எளிது; விண் எளிது; காற்று எளிது; தீ எளிது!’ என்னும் மகாகவி பாரதியாரின் வார்த்தைகள்தான் இன்று வரை இவன் பாடல்களின் தாரக மந்திரம்.</p>
<p class="content"><span style="color: #ff0000"><strong>அ</strong></span>றிவுமதி அண்ணன் அலுவலகத்தில் பாட்டுப் பயிற்சியில் ஈடுபட்டிருந்த ஒருநாள், அறிவுமதி அண்ணன் இவனைத் தன் அறைக்கு அழைத்து, ''தம்பி சீமான் தொலைபேசில இருக்கான். உங்கிட்ட பேசணுமாம்'' என்று சொல்ல, இவன் தொலைபேசியை வாங்கி ''ஹலோ'' என்றான்.</p>
<p class="content"><img align="right" width="300" height="126" alt="" src="http://www.vikatan.com/av/2014/05/zmziyt/images/p38a.jpg">''தம்பி, நான் இயக்குநர் சீமான் பேசறேன். தம்பி ஐந்துகோவிலான் உன்னோட 'பட்டாம்பூச்சி விற்பவன்’ புத்தகத்தைக் கொடுத்தான். எங்கடா இருந்த இவ்வளவு நாளு? அண்ணன் இப்ப 'வீர நடை’னு ஒரு படம் இயக்கிட்டு இருக்கேன். இன்னிக்குத்தான் பாடலுக்கான மெட்டு அமைச்சோம். நாளைக்குக் காலையில அலுவலகத்துக்கு வா. உன் முதல் பாடலை அண்ணன் படத்துக்கு எழுதிக் குடு'' என்று உரிமையோடு சொல்லிவிட்டு தொலைபேசியை அவர் வைத்ததும், இவன் அன்பின் காற்றில் அலையும் இறகு ஆனான். இப்படித்தான் நண்பர்களே... இவனுடைய பாட்டுப் பயணம் மிக இயல்பாகத் தொடங்கியது.</p>
<p class="content">சீமான் அண்ணனை இவன் ஓரிரு முறை சந்தித்து இருக்கிறான். அப்போது அவர் 'பாஞ்சாலங்குறிச்சி’ என்ற திரைப்படத்தை முடித்துவிட்டு 'இனியவளே’ படத்தை இயக்கிக்கொண்டிருந்தார். அந்தப் படத்தில் கவிஞர் தாமரையைப் பாடலாசிரியராக அறிமுகப்படுத்தியிருந்தார்.</p>
<p class="content">சீமான் அண்ணனிடம் இருந்து இப்படி உரிமையும் அன்பும் கலந்த அழைப்பை இவன் எதிர்பார்க்கவில்லை. அன்று இரவு முழுவதும் தூங்கவே இல்லை என்று இவன் பொய் சொல்ல விரும்பவில்லை. அண்ணனைச் சந்திக்கும் ஆவலில் அமைதியாக உறங்கிப்போனான்.</p>
<p class="content">வழக்கமான சினிமா அலுவலகம் போல் இல்லாமல், சீமான் அண்ணனின் அலுவலகம், இவன் வீட்டைப் போலவே எளிமையாக இருந்தது. ஒரு பக்கம் நாட்டுக்கோழிகளை உறித்து, ராமநாதபுரக் கைப்பக்குவத்தில் உப்புக்கறி தயாராகிக்கொண்டிருக்க, மறுபக்கம் சுற்றிலும் தம்பிகள் புடைசூழ சீமான் அண்ணன் படம் பார்ப்பதைப் போலவே கதை சொல்லிக்கொண்டிருந்தார்.</p>
<p class="content">இவனைப் பார்த்ததும், ''என்ன... இப்படி எழுதிப்புட்ட? இவ்வளவு நேரம் உன் கவிதையைப் பத்தித்தான் பேசிட்டு இருந்தோம். முதல்ல சாப்புடு. அப்புறம் பாட்டுக்கான சூழல் சொல்றேன்'' என்றார்.</p>
<p class="content">கதாநாயகி அறிமுகப் பாடல் அது. பட்டியல் போடும் பாடல் உத்தி அப்போது பிரபலமாக இருந்ததால், தனக்குப் பிடித்தவற்றைக் கதாநாயகி பட்டியலிட வேண்டும். அதற்கடுத்த இரண்டு வாரங்களும் இவன் சீமான் அண்ணனை, பாடல் வரிகளுடன் அவரது வீட்டிலும் அலுவலகத்திலும் மாறி மாறிச் சந்தித்தான்.</p>
<p class="content">எல்லோரும் செங்கல் அடுக்கி வீடு கட்டுவார்கள். சீமான் அண்ணனின் வீடு அன்பால் கட்டப்பட்டிருந்தது. கம்யூன் வாழ்க்கையைப் பற்றி இவன் கேள்விப்பட்டிருக்கிறான். உண்மையில் அதை அங்குதான் சந்தித்தான். சீமான் அண்ணனின் தம்பி ஜேம்ஸ், அவரிடம் பணியாற்றிய உதவி இயக்குநர்கள், பி.சி.ஸ்ரீராமிடம் பணியாற்றிய ஒளிப்பதிவாளர் செழியன் மற்றும் வேறு சில இயக்குநர்களிடம் பணியாற்றிய உதவி இயக்குநர்கள்... என 20-க்கும் மேற்பட்டவர்கள் அங்கு தங்கியிருந்தார்கள். காசு இருந்தால் சமையல் தடபுடலாக நடக்கும். இல்லாவிட்டால், கவிதைகளும் கதைகளும்தான் அவர்களை அடுத்த நாளை நோக்கி நம்பிக்கையுடன் அழைத்துச் செல்லும். அன்று தொடங்கி வெற்றிபெற்ற பாடலாசிரியராகி, இவனுக்கு என்று தனி அலுவலகம் ஒன்று அமையும் வரை, சீமான் அண்ணன் வீட்டில் இருந்துதான் பாடல்கள் எழுதிக்கொண்டிருந்தான். அந்தக் காலங்கள் மறக்க முடியாதவை.</p>
<p class="content">சீமான் அண்ணனின் 'வீரநடை’ படத்தில் இடம்பெற்ற இவனது முதல் பாடல் 'முத்துமுத்தாய்ப் பூத்திருக்கும் முல்லைப் பூவைப் புடிச்சிருக்கு...’ என்று இவன் பெயருடனே தொடங்கும். அந்தப் பாடலில் இவன் பல உவமை, உருவகங்களைக் கையாண்டான். இன்று வரை தமிழ்த் திரைப்பாடல்களில் அதிக உவமை, உருவகங்கள் கொண்ட பாடல் அதுதான் என்று ஆய்வாளர்கள் கருதுகின்றனர்.</p>
<p class="content">அணுஅணுவாக அந்தப் பாடலின் வரிகளை ரசித்து சீமான் அண்ணன் தேர்ந்தெடுத்தார். ''டேய்... தம்பி பிரமாதமா எழுதியிருக்கான்டா. நூறு ரூவா அவனுக்குக் குடுடா'' என்று சீமான் அண்ணன் சொல்ல, தயாரிப்பு நிர்வாகி நூறு ரூபாய் எடுத்துக் கொடுத்தார். ''டேய்... அதைவிட இந்த வரி சிறப்பா இருக்குடா. கணக்குப் பார்க்காம 500 ரூவா எடுத்துக் குடுடா'' என்று சீமான் அண்ணன் அதட்ட, இவன் முதல் பாடலுக்குப் பெற்ற சன்மானம் அன்றைக்கு உச்சத்தில் இருந்த கவிஞர்கள் வாங்கிய தொகையைவிட அதிகமாக இருந்தது.</p>
<p class="content"><img align="left" width="200" height="394" alt="" src="http://www.vikatan.com/av/2014/05/zmziyt/images/p38.jpg">பாடல் பதிவின்போது இவன் எழுதிய வரிகளைப் படித்துப் பார்த்த அந்தப் படத்தின் இசையமைப்பாளர் தேனிசைத் தென்றல் தேவா, ''எங்க இருந்தாலும் இந்த ஆர்மோனியப் பெட்டிக்கு முன்னாடி வந்துதான் ஆகணும். திறமைக்குத் திரை போட முடியாது'' என்று பரவசப்பட்டார்.</p>
<p class="content">அந்தப் பாடலில் இவன் எழுதிய, 'நட்சத்திரக் கால் பதிக்கும் வாத்துக் கூட்டம் புடிச்சிருக்கு,’ 'காதல் தோல்விதானோ யார் அறியக்கூடும்? ஆட்டுத்தாடி புடிச்சிருக்கு,’ 'மண்ணில் விழுந்தாலும் என்றும் உயிர் வாழும் மலையருவி புடிச்சிருக்கு, 'கைப்பிடி நீண்ட குடை போன்ற பனைமரம் புடிச்சிருக்கு’... எனப் பல வரிகளை அடுத்தடுத்து அவரிடம் இசையமைக்க வந்த பல இயக்குநர்களிடம் பாடிக்காட்டி, இவன் முதல் படம் வெளிவருவதற்கு முன்பே, கிட்டத்தட்ட 40 படங்களுக்கு மேல் பாடல்கள் எழுதவைத்தார் தேவா.</p>
<p class="content">முதல் பாடலுக்குப் பிறகு இசைஞானி இளையராஜா தொடங்கி இசைப்புயல் ஏ.ஆர்.ரஹ்மான் வரை பாடல் எழுதிய அனுபவங்களை 'கண் பேசும் வார்த்தைகள்’, 'ஹிட் ஸாங்’ என இரண்டு தொகுப்புகளின் வழியாக இவன் பதிவு செய்திருக்கிறான்!</p>
<p class="content"><span style="color: #ff0000"><strong>'த</strong></span>ங்கமீன்கள்’ படத்தின் 'ஆனந்த யாழை...’ பாடலுக்காக தேசிய விருது பெறும் இந்த வேளையில் இவன் ஆனந்த யாழைத் தொடர்ந்து மீட்ட உதவிய அனைத்து இயக்குநர்கள், இசையமைப்பாளர்கள், தயாரிப்பாளர்கள், ரசிகர்கள், வாராவாரம் 'வேடிக்கை பார்ப்பவன்’ வாசித்துவிட்டு நெகிழ்ச்சியோடு தொடர்புகொண்ட வாசகர்கள், கோடுகளால் வாழ்க்கையை வரைந்த ஓவியர் செந்தில், அனைவருக்கும் இவன் தன் நன்றியைத் தெரிவித்துக்கொள்கிறான்.</p>
<p class="content">இவனாகவும், அவனாகவும், நானாகவும் வாழ்வதற்கான நொடிகளைத் தன் புன்னகையால் அள்ளி இறைத்துக்கொண்டிருக்கும், தந்தையாகி வந்த தனையன் ஆதவன் நாகராஜனுக்குத் தனிப்பட்ட அன்பு!</p>
<p class="content">இவன் இந்தத் தொடரில் என்ன வேடிக்கை பார்த்தான்? இவன் எழுதிய ஒரு கவிதைதான் நினைவுக்கு வருகிறது.</p>
<p class="content"><span style="color: #ff9900">சுடலையிலே வேகும் வரை<br>
சூத்திரம் இதுதான் கற்றுப்பார்!<br>
உடலைவிட்டு வெளியேறி<br>
உன்னை நீயே உற்றுப்பார்!</span></p>
<p class="content">ஆனால், அப்படியெல்லாம் போகிறபோக்கில் வாழ்க்கையை வேடிக்கை பார்த்துவிட முடியுமா?</p>
<p class="content">பனித்துளியின் நுனியில் பிரதிபலிக்கிறது சூரியன். இன்னும் கொஞ்ச நேரத்தில் பனித்துளி உருகிவிடும் என்பது சூரியனுக்குத் தெரியும். தான் கரைந்துவிடுவோம் என்பது பனித்துளிக்கும் தெரியும். ஆனாலும், சூரியனை சிறைப்பிடித்த அந்த ஒரு கணத்தின் பெருமிதமே பனித்துளியின் வாழ்க்கை!</p>
<p style="text-align: right"><span style="color: #ff0000"><strong>(நிறைந்தது)</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆபரேஷன் நோவா - 28</div>
<div class="subtitle1">தமிழ்மகன், ஓவியங்கள்: பாலா</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>தி</strong></span>ருமதி மெலிண்டா பில்கேட்ஸ், தன் டெலஸ்கோப் மூலமாக 581 ஜி-யைப் பார்க்க முயற்சி செய்துகொண்டிருந் தார். நட்சத்திரங்களை அடையாளம் காண்பது, அவருக்கு இன்னமும் எளிதாக இல்லை. அப்போதுதான் வித்யாதர் வந்தான். இந்தியாவில் இருந்து அங்கு பணிக்கு வந்தவன். 30-ன் மத்தியில் இருப்பவன். சிவப்பு, சுறுசுறுப்பு இரண்டும் கலந்த இன்டலெக்சுவல். நிறுவனத்தில் முக்கியமான புரோகிராமர்.</p>
<p class="content">''என்ன வித்யாதர்?''</p>
<p class="content">''ஒரு தவறு நடந்துவிட்டது மேடம்.''</p>
<p class="content">மெலிண்டாவின் புருவங்கள் நெருங்கின.</p>
<p class="content">''பில்கேட்ஸ் ஆபத்தில் இருக்கிறார். 'அங்குள்ள மக்களைக் காப்பாற்ற வேண்டும்’ என்று தகவல் அனுப்பியிருக்கிறார்.''</p>
<p class="content">வித்யாதர் சொல்லப்போகும் விளக்கத்தைக் கேட்கும் அவகாசம்கூட இல்லை. தயக்கமாகப் பதறினார் மெலிண்டா.</p>
<p class="content">ஹாலிவுட்டுக்குப் போன கேபிரியலை அங்கேயே தாமதப்படுத்த வேண்டும். அவருடைய அப்பாயின்ட்மென்ட்களை ஒரு மணி நேரம் தள்ளிவைக்க வேண்டும். தடதடவெனக் காரியத்தில் இறங்கினார். மொத்தம் மூன்றே போன்கள்.</p>
<p class="content">'' இப்போது சொல்லுங்கள் வித்யாதர்.''</p>
<p class="content">''நமக்கு மிஸ்டர் பில் அனுப்பியிருந்த பட்டியலைக் கவனித்தீர்களா?''</p>
<p style="text-align: center"> <img align="middle" width="600" height="429" alt="" src="http://www.vikatan.com/av/2014/05/zmziyt/images/p70b.jpg"></p>
<p class="content">அவன் கையில் இருந்த பட்டியலை வாங்கி, கவனித்தார். வரிசையாகப் பெயர்கள்... மனிதர்களின் பெயரும் மென்-வன் பொருள்களின் பெயரும். உதட்டுச் சுழிப்பில் 'புரியவில்லை’ என்றார்.</p>
<p class="content">''எழுத்துப் பிழைகள் இருப்பதைப் பார்த்தீர்களா?''</p>
<p class="content">''பார்த்தேன்.'' மீண்டும் பார்த்தார். அவசரத்தில் நடக்கக்கூடிய சாதாரண டைப்போ எரர்கள். உதட்டில் 'புரியவில்லை’ அப்படியே இருந்தது.</p>
<p class="content">பில்கேட்ஸ் அனுப்பியிருந்த பட்டியலில் இருந்த அந்த ரகசியக் குறிப்பை விளக்க ஆரம்பித்தான்.</p>
<p class="content">விண்டோஸ் என்று டைப் செய்யப்பட்ட இடத்தில் இரண்டு W. அடுத்த வரியில் சாஃப்ட்வேர் என்ற இடத்தின் நடுவில் E. நான்காவது வரியில் A என்ற எழுத்துக்குப் பக்கத்தில் தேவை இல்லாமல் ஓர் இடைவெளி.</p>
<p class="content">வித்யாதர் தவறு நடந்திருக்கும் ஒவ்வோர் எழுத்தையும் கோத்தான்.</p>
<p class="content">'வீ ஆர் இன் டேன்ஜர். ப்ளீஸ் ஹெல்ப்.’</p>
<p class="content">மெலிண்டாவின் முகம் மேலும் வெளிறியது ''ஓ மை காட்!''</p>
<p class="content">எதுவுமே நடக்காத மாதிரி வந்துபோன கேப்ரியலின் முகம் நினைவுக்கு வந்துபோனது. '300 கோடி மக்களை, இவனை நம்பி அனுப்பி வைத்திருக்கிறோமே!’ என்ற அச்சம் குபீர் என்று உடல் எங்கும் பரவியது.</p>
<p class="content">ஹாட்லைனில் தகவல் பறந்தது. எவ்வளவு சீக்கிரம் முடியுமோ, அவ்வளவு சீக்கிரம் கேப்ரியலை முடக்க வேண்டும். அமெரிக்க ராணுவத்தின் உதவி வேண்டும். பில்கேட்ஸ் அலுவலகம் பரபரப்பானது. இப்போதுதான் ஹாலிவுட் போய்ச் சேர்ந்திருப்பான். ஹாலிவுட் நட்சத்திரங்களுடன் அப்பாயின்மென்ட். அத்தனை பேரையும் அள்ளிக்கொண்டு போய் பிளாக்மெயில் செய்வானா? எதற்காக செலிபிரிட்டியாகச் சேகரித்துக்கொண்டு போகிறான்? மெலிண்டா, தவித்தாள்.</p>
<p class="content">கேப்ரியல் அங்குதான் இருப்பதாக உறுதிசெய்த போலீஸ், அங்கேயே அவன் இருக்கும் அரங்கத்திலேயே சந்தேகம் வராமல் காபந்து பண்ணிவைக்கும்படி உத்தரவிட்டது.</p>
<p class="content"><span style="color: #ff0000"><strong>ஜே</strong></span>ம்ஸ் கேமரூன், ஸ்டீஃவன் ஸ்பீல்பெர்க், டாம் க்ரூஸ், வில் ஸ்மித், ஜேஸன் ஸ்டாதம், க்ரிஸ்டன் ஸ்டீவாக்... என மக்களுக்குத் தெரிந்த முகங்கள் அங்கே ஷாம்பெய்ன் ஏந்திக் குழுமி இருந்தனர்.</p>
<p class="content"><img align="right" alt="" src="http://www.vikatan.com/av/2014/05/zmziyt/images/p70a.jpg">இன்னோர் உலகத்தை நிர்மாணித்தவர் என்ற பெருமையோடு நடுநாயகமாக கேப்ரியல் அமர்ந்திருந்தார். உண்மையில் இத்தகைய பெருமைகளை அவர் எப்போதோ கடந்துவிட்டிருந்தார். நோபல் பரிசு பெற்றவரை சிந்தாதிரிப்பேட்டை சினி ஆர்ட்ஸ் கௌரவிப்பது மாதிரி இருந்தது. வேலை நடக்க வேண்டுமே என்பதற்காக உட்கார்ந்திருந்தார். கொஞ்ச நேரம் எல்லோரும் தனித்தனியாகப் புகழ்ந்துவிட்டு, கேள்விகள் கேட்க ஆரம்பித்தனர்.</p>
<p class="content">இதுவரைக்கும் வெளி கிரகத்தை செட் போட்டு எடுத்தவர்களுக்கு, அங்கேயே போய் படம் எடுப்பதில் இனம்புரியாத ஒரு தவிப்பு இருக்கத்தான் செய்தது. படம் எடுப்பதற்குத் தங்களுக்கு என்னென்ன வசதிகள் வேண்டும் என அழகான ஃபைலில் விவரித்திருந்தனர். கேப்ரியலுக்கு அதற்கெல்லாம் நேரம் இல்லை. ''ஹாலிவுட்டை அப்படியே அங்கு பேக் செய்துவிடலாம்'' என்றார்.</p>
<p class="content">''உலகத்திலேயே அதிகமாக சினிமா எடுப்பவர்கள் இந்தியர்கள்தான். ஆண்டுக்கு சராசரியாக 500 சினிமாக்கள் எடுக்கிறார்கள். அதிலும் குறிப்பாக தமிழர்கள்... ரஜினி, ஷங்கர், ஏ.ஆர்.ரஹ்மான், கே.எஸ்.ரவிகுமார், ரவி கே.சந்திரன்... என்று ஒரு லோடு அடிக்கலாம். மக்களை ஜாலியாக வைத்திருக்க உதவுவார்கள்'' அமிர்தராஜ் பிரதர்ஸ் சார்பில் கோரிக்கை வைக்கப்பட்ட நேரத்தில்...</p>
<p class="content">ராணுவம் உள்ளே நுழைந்தது. ராணுவ ஜெனரல் டேவிட் பெர்கின் மிடுக்காகக் கூட்டத்தின் மையத்தை நோக்கி நடந்து, கேப்ரியல் அருகில் நின்றார்.</p>
<p class="content">''எங்களுடன் கொஞ்சம் வர முடியுமா?'' என்றார்.</p>
<p class="content">''எனக்கு நேரம் இல்லை'' என்றார்.</p>
<p class="content">''நேரத்தைப் பற்றி கவலைப்படாதீர்கள். நாங்கள் தருகிறோம். வரச் சம்மதம்தானே?'' என்றார் ஜெனரல்.</p>
<p class="content">கேப்ரியலின் வாசனை நரம்பு, வரம்பு மீறப்படுவதை உணர்ந்தது. ''மகிழ்ச்சியாக'' என்றார் மகிழ்ச்சி இல்லாமல்.</p>
<p class="content">அவருடைய நான்கு நட்சத்திர தோள்பட்டையின் அந்தஸ்து தெரிந்த பலரும் முகம் வழியாக மரியாதையை வெளிப்படுத்தினர். அத்தனை திரை நட்சத்திரங்களும் ஒபாமாவை மரியாதை நிமித்தமாகச் சந்திக்கச் செல்வதாகத்தான் நினைத்தனர். அதைத் தாண்டி சந்தேகிக்கவில்லை.</p>
<p class="content">கேப்ரியலை மூன்று அடுக்குப் பாதுகாப்பு வாகனத்தில் ஏற்றினர். முன்னும் பின்னும் எட்டு ராணுவ வாகனங்கள்.</p>
<p class="content"><span style="color: #ff0000"><strong>அ</strong></span>வரைக் குலுங்காமல் பென்டகனுக்கு அழைத்து வந்தனர். ''எதற்காக, எங்கே அழைத்துச் செல்கிறீர்கள்?'' என்ற இயல்பான கேள்விகளைத்தான் கேப்ரியல் கேட்டார். ராணுவ மௌனம் அவரைக் கடுப்பேற்றியது.</p>
<p class="content">கேப்ரியல், ''உங்களுக்கு அரை மணி நேரம் தருகிறேன். அதற்குள் என்னை விட்டுவிட வேண்டும். அதன் பிறகு என் பொறுமையைச் சோதித்தால் என்ன நடக்கும் என்பதை... ஒபாமா வந்தால்தான் சொல்வேன்'' என்றார் கோபமாக.</p>
<p class="content">''அவ்வளவு நேரம் தேவைப்படாது'' என்றார் ஜெனரல் சிரித்தபடி.</p>
<p class="content">அதற்குள் விசாரணை அறை வந்துவிட்டது.</p>
<p class="content">பழக்கமானவர்களே ஒவ்வொரு முறையும் உள்ளே சென்ற வழியை மறந்துவிடக்கூடும். அத்தனை திருப்பங்களையும் தானியங்கிக் கதவுகளையும் கடக்க வேண்டியிருந்தது. சில நெகோஷியேட்டர்கள் அங்கே காத்திருந்தனர். உளவுத் துறை அதிகாரிகள் இருந்தனர். முக்கியமாக விஞ்ஞானி சார்லஸ் இருந்தார்.</p>
<p class="content">''நீங்கள் சர்வாதிகாரம் செய்வதாகத் தகவல் வந்திருக்கிறது. மக்களை அடிமைகளாக வைத்திருப்பதாகச் சொல்கிறார்கள்'' - இது உளவுத் துறை.</p>
<p class="content">சார்லஸை வெடுக்கெனத் திரும்பிப் பார்த்தார். அந்தப் பார்வை 'நீ எல்லாம் ஒரு பிறவியா?’ என்றது.</p>
<p class="content">பின் உளவுத் துறையினர் பக்கம் திரும்பி, ''ஈராக்கில் சதாம் உசேனிடமும் ஈரானில் கடாஃபியிடமும் பேசிய வசனங்களை என்னிடம் பிரயோகிக்காதீர்கள். நான் வேறு'' என்றார் இறுகிய முகத்தோடு.</p>
<p class="content">''பில்கேட்ஸை என்ன செய்தீர்கள்?'' - மீண்டும் உளவுத் துறை.</p>
<p class="content">இந்த மாதிரி அற்பக் கேள்விகளுக்கு எல்லாம் பதில் சொல்ல அவர் விரும்பவே இல்லை. நகம் நேர்த்தியாக வெட்டப்பட்டிருக்கிறதா என அவருடைய கைவிரலை ஆராய்ந்தார்.</p>
<p style="text-align: center"><img align="middle" width="600" height="210" alt="" src="http://www.vikatan.com/av/2014/05/zmziyt/images/p70.jpg"></p>
<p class="content">''ஓ.கே. உங்களிடம் வெட்டிக்கதை பேசிக்கொண்டிருக்க எனக்கு நேரம் இல்லை. இங்கே சிலர் 'நாடுகள்’ என்ற பெயரில் ஆண்டுகொண்டு இருப்பதை நான் தடுக்கவில்லை. நாட்டின் அதிபர் என்பது எல்லாம் என்னைப் பொறுத்தவரை வார்டு கவுன்சிலர் அதிகாரம் போலத்தான். உங்கள் ஒபாமா உள்பட. நான் இன்னும் இரண்டு நாட்களுக்குள் 581-ஜிக்குச் செல்லவில்லை என்றால், அந்தக் கிரகமே க்ளோஸ்... வானத்தில் ஒரு நட்சத்திரம் காணாமல்போய்விடும். டைமர் செட் பண்ணிவிட்டுத்தான் வந்திருக்கிறேன். அங்கே உங்கள் பில்கேட்ஸ், ஏஞ்சலினா உள்பட முக்கியமான 300 கோடிப் பேர் இருக்கிறார்கள். முக்கியமான கனிமங்கள் இருக்கின்றன. தங்கம், தோரியம், லித்தியம்... அப்புறம் உங்கள் விருப்பம்'' என்றபடி ஜெனரலின் சட்டையில் பொறித்திருந்த பெயரைப் படித்து ''மிஸ்டர் பெர்கின்'' என்றார்.</p>
<p class="content">முகத்தில் வீராப்பை வைத்தபடி உள்ளுக்குள் உதறலோடு ஒருவரை ஒருவர் பார்த்துக்கொண்டது பென்டகன் கமிட்டி. இன்னும் 48 மணி நேர அவகாசத்தில் என்னவும் நடக்கலாம்; என்னவும் மாறலாம்.</p>
<p class="content">''உங்களுக்கு என்னதான் வேண்டும்?'' தன்னையும் அறியாமல் அவசரப்பட்டார் ஒருவர்.</p>
<p class="content">''எனக்கு என்ன வேண்டும் என்ற பட்டியலை ஏற்கெனவே ஹாலிவுட் ஆசாமிகளிடம் சொல்லிவிட்டேன். அவர்களும் தயாராகத்தான் இருக்கிறார்கள்.''</p>
<p class="content">''நாங்கள் முடிவெடுக்கக் கொஞ்சம் நேரம் வேண்டும்'' என்றார் நெகோஷியேட்டர்.</p>
<p class="content">''முடிவைத்தான் நான் எடுத்துவிட்டேனே? ஹாலிவுட்டை அங்கே அனுப்பிவைக்கிற வேலையைப் பாருங்கள்'' என்றார் கேப்ரியல்.</p>
<p class="content">ஒரு நெகோஷியேட்டர் நிலைமையை உத்தேசித்து, ''அதற்கான அவகாசத்தைத்தான் சொல்கிறோம்'' என்றார்.</p>
<p class="content"><span style="color: #ff0000"><strong>581-ஜி </strong></span></p>
<p class="content">மைக்கேல் கையில் கட்டியிருந்த கடிகாரம் போன்ற கருவி சாதாரணமானது அல்ல. இந்தக் கிழவனால் என்ன செய்துவிட முடியும் என்ற அலட்சியத்தால் அதை அப்படியே விட்டுவிட்டான். அகிலன் செல்லும் வழி எல்லாம் கேள்வி கேட்காமல் வழிகள் வழிவிட்டன. ஆனால், என்ன செய்வது என்றுதான் தெரியவில்லை. முதலில் மத்திய கேந்திரத்தை முழுசாகச் சுற்றிப் பார்க்கவே ஒரு மாதம் தேவைப்படும்போல இருந்தது. கேப்ரியல் வருவதற்குள் ஏதாவது செய்தாக வேண்டும். இடையில் வந்துவிட்டால், மத்திய கேந்திரத்திலேயே ஒரு சிட்டிகை சாம்பலாக்கி ஊதிவிடுவான் என்று தெரியும்.</p>
<p class="content">சுற்றிய இடத்துக்கே திரும்பத் திரும்ப வந்துகொண்டிருப்பது தெரிந்தது. எல்லா இடங்களும் வெளி ஊதா நிறத்தில் குளிர்ச்சியாக, அமைதியாக இருந்தன. ஒன்றுமே புரியவில்லை. ஒரு ரோபோ எங்கிருந்தோ வேகமாக வந்து எதிரில் நின்றது.</p>
<p class="content">சுடுமா? சிறை வைக்குமா?</p>
<p class="content">''உங்களுக்கு ஏதாவது உதவி வேண்டுமா?'' என்றது ரோபோ.</p>
<p class="content">''அம்மாவைப் பார்க்க வேண்டும்'' என்றான் அகிலன்.</p>
<p class="content">''அவரை அழைத்து வா'' என்றது அம்மாவின் குரல்!</p>
<p style="text-align: right"> <span style="color: #0000ff"><strong>- ஆபரேஷன் ஆன் தி வே...</strong></span></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
