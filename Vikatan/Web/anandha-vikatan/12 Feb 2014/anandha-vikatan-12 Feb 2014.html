	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தலையங்கம்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="300" height="90" src="http://cdnw.vikatan.com/av/2014/02/ndmxzj/images/p7a.jpg"></p>
<p class="content"><span style="color: #ff0000"><strong>ஊ</strong></span>ரெங்கும் 'கூட்டணிக் குரல்’ உரக்க ஒலிக்கிறது. ஆனால், கூட்டணி குறித்து அரசியல் தலைவர்கள் உதிர்க்கும் சொற்கள், அளிக்கும் விளக்கங்கள், சொடுக்கும் சவால்கள் அனைத்தும் ஒரு சூதாட்டக்காரனின் வார்த்தைஜாலங்களையே நினைவூட்டுகின்றன.</p>
<p class="content">தேர்தலுக்கு முன்பு ஓட்டு வாங்க ஒரு கூட்டணி; வெற்றி பெற்றதும் ஆட்சி அமைக்க ஒரு கூட்டணி என்ற பச்சோந்திப் பண்பையே தங்கள் பண்பாடாக ஏற்றுக்கொண்டுவிட்டார்கள் இன்றைய அரசியல்வாதிகள். காங்கிரஸைத் திட்டி ஓட்டுக் கேட்டவர்கள், தேர்தலுக்குப் பிறகு அதே காங்கிரஸுக்கு ஆதரவு தர மாட்டார்கள் என்பதற்கு எந்த உத்தரவாதமும் இல்லை. 'பாரதிய ஜனதாவுக்கு மதவெறி’ என்று கண்டித்து வாக்கு அறுவடை நடத்துபவர்கள், மோடிக்கு முட்டுக்கொடுக்க மாட்டார்கள் என உறுதி கூற முடியுமா? அதை அவர்கள் 'அரசியல் சாமர்த்தியம்’ என்பார்கள். ஆனால், அது பச்சையான 'அரசியல் சந்தர்ப்பவாதம்’!</p>
<p class="content">கூட்டணி குறித்த இவர்களின் செயற்குழு, பொதுக்குழு விவாதங்களைப் பாருங்கள். 'யாருடன் சேர்வது? எத்தனை சீட்?’ என்பதுதான் பேசுபொருளாக இருக்கிறதே ஒழிய, கொள்கை என்பது பெயர் அளவுக்குக்கூட இல்லை. ஆக, 'அரசியலில் நிரந்தர எதிரியும் இல்லை; நிரந்தர நண்பனும் இல்லை’ என்பதே அனைத்துக் கட்சிகளின் ஒரே கொள்கை. கட்சிக் கொடிகளில் இருக்கும் நிறங்களைத் தவிர, அரசியல் கட்சிகளுக்கு இடையில் வித்தியாசங்களே இல்லை.</p>
<p class="content">முன்பு 'குறைந்தபட்ச செயல்திட்டம்’ என்று ஒன்றைப் பேச்சுக்கேனும் குறிப்பிடுவார்கள். ஆனால், இப்போது அந்தச் சொல்லையும் கேட்க முடிவது இல்லை. இந்த சமயத்தில்தான், வாக்காளர்களுக்குக் குறைந்தபட்ச செயல்திட்டம் தேவையாக இருக்கிறது!</p>
<p class="content">எதிர்வரும் நாடாளுமன்றத் தேர்தலில் தங்களை நோக்கி அணிவகுத்து வரும் காங்கிரஸ், பா.ஜ.க. கூட்டணியாக இருந்தாலும் சரி, முளைவிடத் துடிக்கும் மூன்றாவது அணியாக இருந்தாலும் சரி... 'மக்களுக்கு குறைந்த தீங்கிழைப்போர் யார்?’ என்று கண்டறிவதே இப்போது வாக்காளர்களின் முன் இருக்கும் குறைந்தபட்ச செயல்திட்டம். எனினும், இந்த ஜனநாயகத்தில் நம்பிக்கைக் கொண்டோர் கையில் இருக்கும் இறுதி ஆயுதமும் வாக்குச்சீட்டுதான்.</p>
<p class="content">உலகின் மிகப் பெரிய ஜனநாயகத்தின் மாண்புகளைத் தக்கவைத்துக்கொள்ள நம்மிடம் எஞ்சியிருக்கும் இறுதி ஆயுதம். அதை மிகக் கவனமாகக் கையாள்வோம். நம்மை நோக்கி வரும் அரசியல் கூட்டணிகளின் உண்மை நிறத்தை மேலும் எச்சரிக்கையுடன் பரிசீலிப்போம்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கார்ட்டூன்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="600" height="360" src="http://cdnw.vikatan.com/av/2014/02/ndmxzj/images/p7.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கலாட்டூன்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="600" height="476" src="http://cdnw.vikatan.com/av/2014/02/ndmxzj/images/p98.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மனைவி சொல்லே மந்திரம்!</div>
<div class="subtitle1">விஜயகாந்தின் பா.ஜ.க. பாசம்?</div>
<div class="subtitle2">ப.திருமாவேலன்</div>
<div class="subtitle3">படங்கள்: பா.கந்தகுமார், தே.சிலம்பரசன்</div>
<div class="subtitle4"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>ந</strong></span>டிப்பை ரசிக்கிறார்கள் என்று தெரிந்ததும் ஓவராக நடிப்பார்கள் அல்லவா? அப்படித்தான் விஜயகாந்த்!</p>
<p class="content">கடந்த ஒரு மாத காலமாக அனைத்துக் கட்சிகளுக்கும் அல்வா கொடுத்துவந்த விஜயகாந்த், 'அத்தனைக்கும் விடையை உளுந்தூர்பேட்டையில் வைத்துச் சொல்வேன். அதுவரை காத்திருங்கள்’ என்றார். உளுந்தூர்பேட்டை மாநாடும் வந்தது. பேச மைக் பிடித்ததில் இருந்தே வாட்ச் பார்க்க ஆரம்பித்தார். ''10 மணிக்குள் பேசி முடிக்க வேண்டும். இல்லையென்றால் போலீஸ் வழக்கு போட்டுவிடுவார்கள். என் சினிமா வாழ்க்கையில் அதிகப்படியான தடவை போலீஸ் அதிகாரியாகத்தான் நடித்தேன். அதற்காக இப்போது வெட்கப்படுகிறேன்; வேதனைப்படுகிறேன். இந்த மாதிரி நடந்துகொள்வதற்குப் பதில், அவர்கள் தூக்கு போட்டுச் சாகலாம்'' என்று போலீஸாரை சாபம் விடுவதற்காகவே மாநாடு நடத்தியவரைப் போல, 10 நிமிடத்துக்கு ஒரு முறை அவர்களைக் கொட்டியபடியே இருந்தார்.</p>
<p class="content">பல்லாயிரக்கணக்கானவர்கள் கூடும் கூட்டத்தில் சிறு அசம்பாவிதம் நடந்தால் என்ன ஆவது என்ற பொறுப்பு துளிகூட  இல்லாமல், ஒருசில போலீஸ்காரர்களைக்கூட ஜெயலலிதா அரசு அனுப்பி வைக்கவில்லை என்ற வேதனையே அவரை இப்படிப் பேசவைத்தது. இறுதியில் எதற்காக இந்த மாநாட்டை ஏற்பாடு செய்தாரோ, அந்த செய்திக்கு விஜயகாந்த் வந்தார்.</p>
<p class="content">'கூட்டணி வெச்சுப் போட்டியிடலாமா?’ என்று கேட்டார். கும்பல் கத்தியது. அடுத்து, 'தனியாகப் போட்டியிடலாமா?’ என்று கேட்டார். கும்பல் இன்னும் கூடுதலாக கத்தியது. ''பாருங்க! இதுக்குதான் அதிகமாக் கைதட்டுறாங்க... எல்லாரும் பாருங்க'' என்று கூட்டத்தைப் பார்த்துக் கைகாட்டினார். 'எல்லாரும் தனியாத்தான் நிற்கணும்னு சொல்றாங்க’ என்று சொல்லிக்கொண்ட விஜயகாந்த், அடுத்து உஷார் ஆனார். ''ஆனால் தலைமை என்ன முடிவு எடுத்தாலும் அவங்க ஏத்துப்பாங்க'' என்று சொல்லிவிட்டு, ''எல்லோரும் அமைதியாக வீட்டுக்குப் போங்க. பாதுகாப்பாக போய்ச் சேருங்க'' என்று அனைவரையும் வழி அனுப்பிவைத்தார்.</p>
<p style="text-align: center"><img alt="" align="middle" width="400" height="529" src="http://cdnw.vikatan.com/av/2014/02/ndmxzj/images/p10b.jpg"></p>
<p class="content">இப்படி ஒரு காட்சியை விஜயகாந்த் அரங்கேற்றிக்கொண்டு இருந்தபோது, அவரது மனைவியும் கட்சியின் வழிகாட்டுநருமான பிரேமலதா, அமைதியாகச் சிரித்தபடி விஜயகாந்தைப் பார்த்துக்கொண்டே இருந்தார். தனித்துப் போட்டியிடுவதா, கூட்டணி வைத்துப் போட்டியிடுவதா என்று கருத்துச் சொல்லும் அதிகாரம், மேடையில் இருப்பவர்களுக்கு இல்லை போலும். அனைவருமே அமைதியாக வேடிக்கை பார்த்துக்கொண்டு இருந்தார்கள். அவர்களில் சிலர் வேட்பாளர்கள் ஆகலாம் என்பதால் பயத்தோடும் காணப்பட்டார்கள்.</p>
<p class="content">'உளுந்தூர்பேட்டையில் சொல்வேன்’ என்ற விஜயகாந்த், அங்கும் சொல்லாமல் ஊமைப்பேட்டையாக அதனை மாற்றிவிட்டுப் போய்விட்டார்!</p>
<p class="content">கட்சியின் பொதுக்குழு, செயற்குழுவில் கருத்துக் கேட்கலாமே தவிர, மாநாடுகளில் கருத்துக் கேட்க முடியாது. அது கட்டுக்கடங்காத கூட்டம் இருக்கும் இடம். அங்கே கேட்ட பிறகு, கூட்டணி பற்றி அறிவிப்பேன் என்று சொல்வதே முதல் காமெடி. அடுத்து, விஜயகாந்த் எதைச் சொன்னாலும் விசில் அடித்து கூச்சல் போட்டார்களே தவிர, அமைதியாக அவர் பேச்சைக் கேட்டு, கை தூக்கிக் கருத்துச் சொல்லும் ஒழுங்கு அங்கு இல்லை. 'அ.தி.மு.க-வுடன் கூட்டணி வைக்கலாமா?’ என்று விஜயகாந்த் கேட்டாலும், அந்தக் கூட்டம் விசில் அடித்திருக்கும்.</p>
<p class="content">அப்படிப்பட்ட நிலைமையில் நடந்த மாநாட்டில் என்ன முடிவை, கருத்துக்கணிப்பை எடுக்க முடியும்? இது விஜயகாந்துக்கும் தெரியும். அவர், தன்னுடைய ஆசைகள் நிறைவேறும் வரைக்கும் தனது முடிவுகள் அறிவிப்பதைத் தள்ளிப்போட நினைக்கிறார். அதற்கான தந்திரங்களில் ஒன்றாகத்தான் உளுந்தூர்பேட்டை மாநாடு முடிந்துவிட்டது. இன்னும் இரண்டு வாரங்களுக்கு, படத்தை ஓட்ட நினைக்கிறார் விஜயகாந்த்.</p>
<p class="content"><span style="color: #ff0000"><strong>வி</strong></span>ஜயகாந்துக்கு மூன்று வலைகள் வீசப்பட்டன. பாரதிய ஜனதா ஒரு பக்கம், தி.மு.க. இன்னொரு பக்கமுமாக பலமான வலைகளை விரித்தன. காங்கிரஸ் தனது பலவீனமான வலையை கடைசியாக விரித்தது. காங்கிரஸுக்கு ஆரம்பத்திலேயே பதிலைச் சொல்லிவிட்டார் விஜயகாந்த். 'காங்கிரஸ், இந்தியா முழுவதும் தோற்கப்போகிறது. அந்த நேரத்தில் அத்தோடு சேருவது சரியில்லை’ என்பது விஜயகாந்த் கணிப்பு. ஜி.கே.வாசன் ஆதரவாளர்களிடம் மட்டும், 'உங்கள் ஐயாவைத் தனியாக வரச் சொல்லுங்கள். வந்தால் நாம் இருவரும் சேர்ந்து கூட்டணி அமைப்போம்’ என்று விஜயகாந்த் சொல்லிப் பார்த்தார். ஆனால், 'கட்சி ஆரம்பிக்கும் சூழ்நிலை இப்போது இல்லை’ என்று ஜி.கே.வாசன் அமைதியாகிவிட்டதால், காங்கிரஸ் கூட்டணி தொடக்கத்திலேயே காவு வாங்கப்பட்டது.</p>
<p class="content">அடுத்து தி.மு.க...</p>
<p class="content">கடந்த ராஜ்யசபா தேர்தலில் கனிமொழியை வெற்றி பெறவைக்க தே.மு.தி.க. ஆதரவை தி.மு.க. கேட்டது. அப்போது பலரும் பிரேமலதா, சுதீஷ், அவருக்குத் தெரிந்தவர், தெரிந்தவருக்குத் தெரிந்தவர் என்று பலரிடமும் பேச்சுவார்த்தை நடத்தியதாக சொல்லிக்கொண்டார்கள். ஆனால், கடைசி வரைக்கும் இவர்களால் விஜயகாந்தை பேச்சுவார்த்தைக்குக்கூட நேரடியாக அணுக முடியவில்லை. அதனால், 'நாடாளுமன்றத் தேர்தலுக்கான பேச்சுவார்த்தைகளை நானே பார்த்துக்கொள்கிறேன், வேறு யாரும் தலையிட வேண்டாம்’ என்று ஸ்டாலின் சொன்னதாக தி.மு.க-வில் தகவல் பரவியது.</p>
<p class="content"><img alt="" align="right" width="300" height="314" src="http://cdnw.vikatan.com/av/2014/02/ndmxzj/images/p10a.jpg">ராஜ்யசபா தேர்தலுக்காக திருச்சி சிவாவை அவசரப்பட்டு அறிவித்ததே அதற்காகத்தான். 'பிரேமலதாவை ராஜ்யசபா எம்.பி. ஆக்க விஜயகாந்த் நினைக்கிறார். அப்படியானால் வலிய வந்து நம்முடைய ஆதரவைக் கேட்பார். சிவாவை வாபஸ் வாங்கச் சொல்வதன் மூலமாக தே.மு.தி.க. ஆதரவை அடுத்து நடக்கவிருக்கும் நாடாளுமன்றத் தேர்தலுக்கும் சேர்த்துப் பெறலாம்’ என்று கருணாநிதி திட்டமிட்டார். தன்னுடைய கூட்டணிக் கட்சித் தலைவர்களிடம் கருணாநிதியே இதனைச் சொன்னார். ஆனாலும் விஜயகாந்த் அசைந்துகொடுக்கவில்லை.</p>
<p class="content">'கூட்டணியைப் பற்றி நான் பார்த்துக் கொள்கிறேன்’ என்று சொன்னதாகச் சொல்லப்படும் ஸ்டாலின் தரப்பில் இருந்து, அவரது குடும்பத்துப் பிள்ளை ஒருவர் விஜயகாந்தின் குடும்பத்துக்கு தெரிந்த ஒரு இளைஞரைப் பார்த்துப் பேசினார். அவரும் விஜயகாந்திடம் இந்தப் பிள்ளையை அழைத்துச் சென்றதாகக் கூறப்படுகிறது. கோவை தொழிலதிபர் ஒருவரும், நெல்லை நிறுவன உரிமையாளர் ஒருவரும் இதற்காக தி.மு.க. தரப்பால் அனுப்பிவைக்கப்பட்டார்கள். 'நீங்கள் சொன்னதை கேப்டனிடம் சொல்லிவிட்டோம்’ என்றார்களே தவிர, ம்ஹூம், எந்தப் பயனும் இல்லை.</p>
<p class="content">விஜயகாந்துக்கும் தி.மு.க-வுக்கும் முக்கியமான மூன்று பிரச்னைகள் உண்டு. அதனைத் தீர்க்காமல் இந்தக் கூட்டணி ஏற்படுவதற்கு வாய்ப்பு இல்லை. ஒன்று, கோயம்பேட்டில் இருந்த திருமண மண்டபத்தை, பாலம் கட்டப்போகிறோம் என்று அன்றைய மத்திய அமைச்சர் டி.ஆர்.பாலு இடித்தார். இரண்டாவது, மதுரவாயல் அருகில் உள்ள இடத்தில் ஆக்கிரமிப்பு இருந்ததாகச் சொல்லி தமிழகத்தை ஆட்சி செய்த தி.மு.க. அரசு எடுத்தது. மூன்றாவது, நடிகர் வடிவேலுவை அழைத்துவந்து, விஜயகாந்தை மிக அசிங்கமாகத் திட்டியது. இந்த மூன்று விஷயங்களில் முறையான சமாதானம் சொல்லப்படாமல் தி.மு.க-வுடன் கூட்டணி வைக்க விஜயகாந்த் சம்மதிக்க மாட்டார். இப்படி விவகாரமான விஷயங்கள் இருப்பதே தெரியாதவர்களும், விஜயகாந்த் கேட்டால் பதில் சொல்லத் தெரியாதவர்களும் பேச்சுவார்த்தைக்கு அனுப்பிவைக்கப்பட்டார்கள். தி.மு.க. தனக்காக அலைவதை விஜயகாந்த் ரசித்தார். எனவே, பா.ஜ.க. கூட்டணியை டென்ஷனில் வைத்திருக்க இதனைப் பயன்படுத்திக்கொண்டார் விஜயகாந்த்.</p>
<p class="content">இது தி.மு.க. தலைமைக்குப் புரியவே இல்லை. புரிந்திருந்தால், அழகிரியை நீக்குவதற்கான காரணங்களில் ஒன்றாக விஜயகாந்தை அவர் விமர்சித்துப் பேசியதை தலைமைக் கழக அறிக்கையில் சொல்லியிருப்பார்களா? அழகிரி நீக்கப்பட்ட பிறகு, 'இதுபோன்ற எத்தனையோ நாடகங்களை நாங்கள் பார்த்துவிட்டோம்’ என்று பிரேமலதா சொன்ன பிறகுதான் கருணாநிதிக்கு உறைத்தது. 'அவர் அளவுக்கு நாடகங்களை நான் பார்த்தது இல்லை’ என்று விரக்தியில் கருணாநிதி சொல்லியாகவேண்டியது ஆயிற்று.  </p>
<p class="content"><img alt="" align="left" width="250" height="106" src="http://cdnw.vikatan.com/av/2014/02/ndmxzj/images/p10.jpg">உளுந்தூர்பேட்டை மாநாட்டில் அ.தி.மு.க- வையும் தி.மு.க-வையும் திட்டித் தீர்த்தார்கள். அதன் மூலமாக தி.மு.க-வுடனும் கூட்டணி இல்லை என்பது முடிவான முடிவாக ஆகிவிட்டது. மிச்சம் இருப்பது, பாரதிய ஜனதாதான்.</p>
<p class="content">இந்த மாநாட்டில் காங்கிரஸ், தி.மு.க., அ.தி.மு.க-வை அனைவரும் விமர்சித்தார்களே தவிர பா.ஜ.க-வை அதனுடைய மதவாத அரசியலை யாரும் விமர்சிக்கவில்லை. விஜயகாந்த் மட்டும் ஓர் இடத்தில், ''இனிமேல் சாதி, மதம் ஆகியவற்றை வைத்து யாரும் அரசியல் நடத்த முடியாது'' என்று சொன்னார். மத அரசியலை அவர் எதிர்த்தால், பா.ஜ.க-வுடன் கூட்டணி வைக்க முடியாது. பா.ஜ.க-வுடன் சேர்ந்தால், சாதிப் பிரச்னைகளைக் கிளப்பியதன் மூலமாக விமர்சனத்துக்குள்ளான பா.ம.க-வுடன் சேர்ந்தாக வேண்டும். என்ன செய்யப்போகிறார் விஜயகாந்த்?</p>
<p class="content">பா.ஜ.க. கூட்டணிக்கு பிரேமலதா பச்சைக் கொடி காட்டியதாகச் சொல்கிறார்கள். உளுந்தூர்பேட்டை கூட்டத்தில் நான்கைந்து தடவை, 'என் மனைவி பிரேமலதா சொன்னதை வழிமொழிகிறேன்’ என்றே விஜயகாந்த் சொன்னதை வைத்துப் பார்த்தால், அந்தக் கூட்டணியில் கூடுதல் தேவைகளை அடைவதற்காகத்தான் விஜயகாந்த் இப்படி இழுக்கிறார் என்பது தெளிவாகத் தெரிகிறது!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஸ்மைல் ப்ளீஸ்!</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="449" alt="" src="http://cdnw.vikatan.com/av/2014/02/ndmxzj/images/p6.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">‘பெண்’ எனும் தொழிற்சாலை?</div>
<div class="subtitle1">சிறுநீரகம், கருமுட்டை, கர்ப்பப் பை...</div>
<div class="subtitle2">பாரதி தம்பி </div>
<div class="subtitle3">படங்கள்: எம்.விஜயகுமார், ஓவியம்: ஹாசிப்கான்</div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><img align="right" width="200" height="83" alt="" src="http://cdnw.vikatan.com/av/2014/02/ndmxzj/images/p28.jpg">2006</strong></span>-ம் ஆண்டு சகுந்தலாவுக்குத் திருமணமானபோது 20 வயது. தறிப் பட்டறையில் தன்னுடன் பணிபுரிந்த நவராஜை, காதல் திருமணம் செய்துகொண்டார். வெவ்வேறு சாதி என்பதால், இரு தரப்பு எதிர்ப்புகளையும் மீறித்தான் திருமணம் நடந்தது. மகிழ்ச்சியான மண வாழ்க்கையின் மூன்றாவது மாதத்தில் நவராஜ் மெள்ள ஆரம்பித்தான். தனக்குத் தெரிந்த ஒருவர் இரண்டு சிறுநீரகங்களும் பழுதாகி சாகக்கிடப்பதாகவும், 'நீ ஒரு சிறுநீரகத்தைத் தானமாகத் தந்து உதவினால், அவர் உயிர் பிழைப்பார்’ என்றும் சகுந்தலாவிடம் சொன்னான். இரக்க
</p>
உணர்வு மிகுந்த பழங்குடிக் கலாசாரத்தில் வளர்ந்த சகுந்தலா, தன் கணவனின் வேண்டுகோளை ஏற்றார். குமாரபாளையத்தில் இருந்து, கோயம்புத்தூர் அழைத்துச் செல்லப்பட்டு சகுந்தலாவின் வலது பக்கச் சிறுநீரகம் அகற்றப்பட்டது. சிகிச்சை முடிந்ததும் தரகர்கள், நவராஜிடம் 50 ஆயிரம் ரூபாய் பணத்தைத் தந்தபோதுதான், அது தானம் அல்ல, வியாபாரம் என்று சகுந்தலாவுக்குப் புரிந்தது.
<p class="content">ஐந்து ஆண்டுகளுக்கு முன்பு... சகுந்தலாவிடம் இன்னொரு 'தானத்துக்கு’ அடிபோட்டான் நவராஜ். இந்த முறை குரலில் பணிவு இல்லை. அதிகாரம் எஞ்சியிருந்தது. செயற்கைக் கருத்தரித்தல் மையங்களில் குழந்தையின் கருவை உருவாக்கத் தேவைப்படும் கருமுட்டைகளை சகுந்தலா தானமாகத் தர வேண்டும் என்றான் நவராஜ். 'மாதவிடாய் நேரத்துல வீணாப் போறதுதானே... அதை வெச்சு ஒரு பெண்ணுக்குக் குழந்தை பாக்கியம் கிடைச்சா நல்லதுதானே?’ என்றான். இந்த முறை இவன் இதற்காகப் பணம் பெறுவான் என்பது தெரிந்தும், வேறு வழியின்றி அதற்குச் சம்மதித்தார் சகுந்தலா. ஈரோடு தனியார் மருத்துவமனையில் 10 நாட்கள் ஹார்மோன் ஊசி போடப்பட்டு கருமுட்டைகள் சேகரிக்கப்பட்ட பின்பு அனுப்பிவைக்கப்பட்டார். இதற்காக நவராஜ் பெற்ற தொகை, 15 ஆயிரம் ரூபாய். இப்படி ஒன்றல்ல... இரண்டல்ல... கடந்த ஐந்து ஆண்டுகளில் 18 முறை சகுந்தலாவை கருமுட்டை வியாபாரத்தில் ஈடுபடுத்தியுள்ளான் நவராஜ்.</p>
<p class="content">ஒரு வாகனத்தின் உதிரி பாகங்களை ஒவ்வொன்றாகக் கழற்றி விற்றுச் செலவழிப்பதைப் போல, சகுந்தலாவின் உடலைப் பயன்படுத்தியிருக்கிறான் நவராஜ். இரு குடும்பங்களையும் எதிர்த்துக்கொண்டு நடந்த திருமணம் என்பதாலும், வருமானத்துக்கு வேறு வழி இல்லை என்பதாலும் சகித்துக்கொண்டு இவற்றுக்குச் சம்மதித்த சகுந்தலாவால், ஒரு கட்டத்துக்கு மேல் இதைப் பொறுக்க முடியவில்லை. எதிர்த்தார். அதன் விளைவோ... பயங்கரம்!</p>
<p class="content">சேலம் - அரசு மருத்துவமனையில் தலை முதல் கால் வரை கட்டுகளுடன் படுத்துக்கிடக்கும் சகுந்தலாவின் வலிமிகு குரலைக் கேளுங்கள்.</p>
<p class="content"><img align="left" width="200" height="525" alt="" src="http://cdnw.vikatan.com/av/2014/02/ndmxzj/images/p28a.jpg">''என் வீட்டுல ரொம்ப வறுமைங்க. ரெண்டு பேரும் மில் வேலைக்குப் போனாலும் குடும்பத்தை ஓட்ட முடியலை. அதனால பணத்துக்காகத்தான் செய்றார்னு தெரிஞ்சும் வேற வழி இல்லாம இதுக்கு ஒப்புக்கிட்டேன். ஆனா, வாங்குற காசுல 1,000, 2,000 ரூபா வீட்டுக்குக் குடுக்குறதே பெரிசு. மீதி எல்லாத்தையும் குடிச்சே தீர்த்திடுவார். ஒவ்வொரு ட்ரிப்பும் அவருதான் யாரையாச்சும் புரோக்கரை அழைச்சுக்கிட்டு வருவார். புரோக்கருங்க வந்து, எந்த ஊர், எந்த ஆஸ்பத்திரி, என்னைக்கு வரணும்னு எல்லாத்தையும் சொல்லுவாங்க. பக்கத்து ஊரா இருந்தா, நானே போயிட்டு வந்திருவேன். சில தடவை மதுரை, பெங்களூரு, மெட்ராஸ்னு தூரமான ஊரா இருக்கும். அப்பல்லாம் அவரும் என் மாமியாரும் கூட வருவாங்க.</p>
<p class="content">போனதுமே நம்ம உடம்பு நல்லா இருக்கானு பார்க்க, ஒரு ஊசி போடுவாங்க. அது சரியா இருந்தா, அப்புறம் 10 நாளைக்கு தினமும் மூணு ஹார்மோன் ஊசி போடுவாங்க. 13-வது நாள் மயக்க ஊசி போட்டு கருமுட்டைங்களைச் சேகரிச்சுக் குவாங்க. மயக்கம் தெளிஞ்சுதுனா, அன்னைக்கு நைட்டே அனுப்பி வெச்சுடுவாங்க. இல்லைன்னா அடுத்த நாள் காலையில அனுப்பிடுவாங்க.</p>
<p class="content">பணத்தைப் பொறுத்தவரை ஒவ்வொரு இடத்துலயும் ஒரு மாதிரி. 10,000, 15,000, 25,000 ரூபா வரைக்கும் கொடுப்பாங்க. சில சமயம் என்கிட்ட தருவாங்க. சில சமயம் என் புருஷன்கிட்டத் தருவாங்க. எல்லாமே புரோக்கருங்க வாங்கித் தர்றதுதான். அவங்க எவ்வளவு வாங்குறாங்கனு தெரியாது.</p>
<p class="content">கல்யாணம் ஆன கொஞ்ச நாள்லயே என் புருஷன் வீட்டுல உள்ளவங்க வந்து சேர்ந்துட்டாங்க. இந்தக் கருமுட்டைகளைக் கொடுக்க ஊர், ஊரா என்னை அழைச்சுட்டுப் போகும்போது என் புருஷனும் மாமியாரும் கூடத்தான் வருவாங்க. பணத்தை வாங்கி எண்ணி வெச்சுக்கிறது அவங்கதான். எங்கே போனாலும் என் அஞ்சு வயசுப் பொண்ணையும் கூட்டிக்கிட்டுத்தான் அலைவேன். நான் மலைவாழ் சாதி. அவர் முதலியார். இதனால் அதை வேற சொல்லி சொல்லிக் காட்டுவாங்க. 'பொண்டாட்டி தீட்டு ரத்தத்தை எடுத்து வித்துப் பொழைக்கிறதுதான் பெரிய சாதியா?’னு கேட்டுப் பார்த்துட்டேன். அடி, உதைதான் கிடைச்சதே தவிர, யாரும் மாறலை. இது கொஞ்ச நாளா ரொம்ப அதிகமாகியிடுச்சு. என்னை வெச்சுப் பணம் சம்பாதிச்சு சுகம் கண்டுட்ட புருஷன், எந்த வேலைவெட்டிக்கும் போறது இல்லை. வீட்லயே உட்கார்ந்துகிட்டு விதவிதமா புரோக்கர்களை அழைச்சுக்கிட்டு வர்றதுதான் வேலை. எனக்கும் உடம்புக்கு முடியாமப்போய் ரொம்ப மெலிஞ்சு போயிட்டேன். இதுக்கு மேலயும் இந்தாளு சொல்றதைக் கேட்டுக்கிட்டு இருந்தா நம்ம உயிர் போயிடும்... என் பொண்ணு அநாதை ஆகிடுவானு பயந்து, எனக்குத் தெரிஞ்சவங்ககிட்ட கேட்டேன். அவங்கதான் கம்யூனிஸ்ட் கட்சி (சி.பி.ஐ-எம்.எல்.) ஆபீஸைக் காட்டிவிட்டாங்க. அதுக்குப் பிறகுதான் அங்கே போனேன்'' என்கிறார் சகுந்தலா.</p>
<p class="content">சகுந்தலா குமாரபாளையம் சி.பி.ஐ-எம்.எல். அமைப்பு அலுவலகம் சென்றார். கட்சி உறுப்பினர்களின் வழிகாட்டுதல்படி குமாரபாளையம் காவல் நிலையத்தில் புகார் செய்யப்பட்டது. அதைத் தொடர்ந்து ஒரு வக்கீல் மூலம் சகுந்தலாவும் நவராஜும் பிரிந்துவிடுவதாக எழுதிக் கொடுத்துவிட்டுப் பிரிந்தனர். அதில் இருந்து நான்காம் நாள் திடீரெனக் கட்சி அலுவலகத்துக்குள் வெறிகொண்டு நுழைந்தான் நவராஜ். அங்கு கட்சியின் மாவட்ட நிர்வாகக் குழு உறுப்பினரும், ஓவியருமான பொன்.கதிரவன் இருந்தார். அவரைச் சரமாரியாக வெட்டியவன், சற்று தூரத்தில் ஒரு வீட்டில் இருந்த சகுந்தலாவையும் வீடு புகுந்து வெட்டித் தள்ளினான். ரத்தம் படிந்த அரிவாளுடன் வீதியில் ஓடி வந்தவனை பொதுமக்கள் பிடித்து காவல் துறையிடம் ஒப்படைத்துள்ளனர். இப்போது நவராஜ் சிறையில். உயிருக்கு ஆபத்தான நிலையில் இருந்த பொன்.கதிரவன் இப்போதுதான் சற்றே உடல்நலம் தேறியுள்ளார். தலை முதல் கால் வரை கட்டுகளுடன் சகுந்தலா, சேலம் - அரசு மருத்துவமனையில் சிகிச்சையில் இருக்கிறார்.</p>
<p class="content">இப்போது சகுந்தலாவுக்கு யாருமே இல்லை. சோறு ஊட்டவும், கழிப்பறை சென்று வர உதவவும் ஒரே ஒரு உறவுப்பெண் உடன் இருக்கிறார். மற்றபடி அவர் அநாதையைப் போல தனியே கிடக்கிறார். உடலின் எந்த உறுப்புகள் தொடர்ந்து இயங்கும், எவை இயங்காது என்பதைச் சொல்ல முடியாது. இன்னும் சில அறுவைசிகிச்சைகள் மிச்சம் இருக்கின்றன.</p>
<p class="content">இது தனி ஒரு சகுந்தலாவின் கதை இல்லை. பள்ளிப்பாளையம், குமாரபாளையம் பகுதி நெசவாளர்கள், வறுமை தாங்காமல் தங்கள் சிறுநீரகங்களை விற்பனை செய்வது பல வருடங்களாக நடந்துவருகிறது. சகுந்தலாவும் தனது ஒரு சிறுநீரகத்தை இழந்துள்ளார். இவரைப் போல வெளியில் தெரியாமல் ஒற்றைச் சிறுநீரகத்துடன் வாழ்பவர்கள் இந்தப் பகுதியில் அநேகம் பேர். அந்தக் கோர வறுமையின் இன்னொரு முகம்தான், இந்தக் கருமுட்டை வியாபாரம்.</p>
<p class="content">''நான் ஒவ்வோரு ஆஸ்பத்திரிக்குப் போகும்போதும் அங்கே என்னை மாதிரியே நிறைய பேர் கருமுட்டை கொடுக்க வர்றதைப் பார்த்திருக்கேன். எல்லாருமே என்னை மாதிரி ஏழைப்பட்டவங்கதான். வர்ற எல்லார் கிட்டேயும் 'தானம் பண்றோம்’னுதான் எழுதி வாங்கிக்குவாங்க. ஆனால், 10 நாள் கூலியை விட்டுட்டு, வேற ஊர்ல வந்து தங்கியிருந்து தானம் பண்றதுக்கு அங்க வர்ற யாரும் வசதியானவங்க இல்லை. எல்லாருமே பணம் வாங்கிட்டுத்தான் கருமுட்டை கொடுக்கிறாங்க'' என்று சகுந்தலா தெளிவாகச் சொல்கிறார்.</p>
<p class="content"><img align="right" width="250" height="388" alt="" src="http://cdnw.vikatan.com/av/2014/02/ndmxzj/images/p28b.jpg">ஆக, இது மிகப் பெரிய மாஃபியா பிசினஸ். மருத்துவமனைகள், மருத்துவர்கள், தரகர்கள் என இதற்கு ஒரு நெட்வொர்க் வேண்டும். ''அப்படிப்பட்ட நிழல் உலக நெட்வொர்க், மாநிலம் முழுவதும் செயல்படுகிறது'' என்கிறார் அகில இந்திய தொழிற்சங்க மைய கவுன்சிலின் மாநிலத் தலைவர் என்.கே.நடராஜன்.</p>
<p class="content">''சகுந்தலா மூலமாகத்தான் எங்களுக்கு கருமுட்டை வியாபாரம் பற்றி தெரியவந்தது. விசாரித்தால், சேலத்தின் முன்னணி மருத்துவமனைகள் உள்பட மாநிலம் முழுவதும் உள்ள பல பெரிய தனியார் மருத்துவமனைகள் இதில் சம்பந்தப்பட்டுள்ளன. இதற்காகவே புரோக்கர்கள் இருக்கிறார்கள். அவர்கள் வறுமையில் உழலும் நெசவாளர் குடும்பங்களை மனம் மாற்றி இதற்கு அழைத்து வருகின்றனர். இந்தப் பகுதியின் நெசவாளர் குடும்பங்கள் கடுமையான வறுமையிலும் கடன் தொல்லையிலும் சிக்கியிருக்கின்றன. குறிப்பாக, ஏதேனும் ஒரு தறிப் பட்டறை முதலாளியிடம் 50 ஆயிரம், 1 லட்சம் முன்பணம் வாங்கிக்கொண்டு, குடும்பத்துடன் சில ஆண்டுகளுக்கு அரைக் கொத்தடிமைகளாக உழைக்கின்றனர். அந்தக் கொத்தடிமைத்தனத்தில் இருந்து மீண்டு வர தன் ஒரு சிறுநீரகம் பயன்படும் என்றால், அதையும் விற்கத் துணிகின்றனர். கருமுட்டை விற்பனை என்பதும் இந்த அடிப்படையில்தான் நடக்கிறது'' என்கிறார்.</p>
<p class="content">தற்போது சகுந்தலாவுக்கு உதவிகள் செய்துவரும் வழக்கறிஞர் தமயந்தியிடம் பேசியபோது, ''அந்தப் பெண்ணைப் பார்க்கும்போது மனம் கனத்துப்போகிறது. ஒரு கிட்னியை இழந்து, 18 முறை கருமுட்டை வியாபாரத்தில் ஈடுபடுத்தப்பட்டு, இன்று உடல் எங்கும் வெட்டுக் காயங்களுடன் நடைப்பிணம் போல படுத்துக்கிடக்கிறார். இந்தக் குற்றத்தைச் செய்த நவராஜ் மட்டும் இதில் குற்றவாளி அல்ல. ஆறு மாதங்களுக்கு ஒரு முறை ஒரு பெண்ணின் சம்மதத்துடன் கருமுட்டையைத் தானம் பெறலாம் என்கிறது சட்டம். ஆனால் சகுந்தலாவோ, சராசரியாக மூன்று மாதங்களுக்கு ஒரு முறை இதில் ஈடுபடுத்தப்பட்டுள்ளார். 'தானம்’ என்ற பெயரில் சகுந்தலாவிடம் இருந்து கருமுட்டை எடுத்து வியாபாரம் செய்த டாக்டர்கள், மருத்துவமனைகள், புரோக்கர்கள்... என அனைவரும் தண்டிக்கப்பட வேண்டியவர்கள். அவர்களின் தொழில் உரிமங்கள் ரத்து செய்யப்பட வேண்டும்'' என்கிறார்.</p>
<p class="content"><span style="color: #ff0000"><strong><img align="left" width="130" height="149" alt="" src="http://cdnw.vikatan.com/av/2014/02/ndmxzj/images/p28c.jpg">இ</strong></span>ந்த நெட்வொர்க், மாநிலம் முழுக்கப் பரவியிருக்கிறது என்பதற்கு இன்னோர் உதாரணம், சென்னை வியாசர்பாடியைச் சேர்ந்த சாந்தி. தான் குடியிருக்கும் பகுதியில் பல பெண்கள் இப்படி கருமுட்டை வியாபாரத்தில் ஈடுபடுவதாகவும், அண்ணாநகர், தாம்பரம் பகுதியில் உள்ள தனியார் மருத்துவமனைகளுக்குச் சென்று கருமுட்டைக் கொடுத்துவருவதாகவும் சொல்கிறார். இதற்கென வியாசர்பாடி, தண்டையார்பேட்டை பகுதிகளில் நிறையப் புரோக்கர்கள் இருக்கின்றனர். ஆனால் சாந்தி, கருமுட்டை வியாபாரத்தில் ஈடுபடுபவர் அல்ல. அவர், ஒரு வாடகைத் தாய். கடந்த ஆண்டுதான் ஒரு குழந்தையைப் பெற்றுக் கொடுத்திருக்கிறார். ஆனால் அது ஆணா, பெண்ணா என்பதுகூட அவருக்குத் தெரியாது. ''குழந்தையோட முகத்தைக்கூட நான் பார்க்கலை'' என்கிறார்.</p>
<p class="content">இவரும், இவர் அறிமுகப்படுத்திய இன்னும் மூன்று பெண்களும் விவரிக்கும் வாடகைத் தாய்களின் அனுபவங்கள், வேறு ஓர் உலகத்தை திறந்துவிடுகின்றன.</p>
<p class="content">''எல்லாத்தையும் புரோக்கருங்க பார்த்துக்குவாங்க. குறைஞ்சது மூணு லட்சம். சில பேருக்கு அஞ்சு லட்சம்கூட கிடைக்கும். கரு உருவானதும் அவங்க சொல்ற ஆஸ்பத்திரிக்கு ரெகுலரா செக்-அப் போகணும். மாத்திரை, மருந்து எல்லாம் தருவாங்க. முறையாச் சாப்பிடணும். ரெண்டு, மூணு மாசத்துலயே தங்குற இடம் எங்கேனு சொல்லுவாங்க. பெரும்பாலும் ஆஸ்பத்திரியிலேயே ஒரு ரூம் இருக்கும். இல்லைனா ஆஸ்பத்திரிக்குப் பக்கத்துலயே ஒரு வீடு பிடிச்சு தங்கவைப்பாங்க. பிரசவம் வரைக்கும் அங்கேதான் தங்கணும். மூணு வேளையும் நல்ல சாப்பாடு. அதை எல்லாம் அதுக்கு முன்னாடி நாங்க கண்ணுலயே பார்த்திருக்க மாட்டோம். அவ்வளவு டேஸ்ட்டா, சத்தானதாக் கொடுப்பாங்க. பழங்கள் தருவாங்க. எல்லாத்தையும் முறையாச் சாப்பிடணும். அப்போதானே வயித்துக்குள்ள இருக்கிற அவங்க குழந்தை நல்லா வளரும். ஆனா, அந்த நேரத்துல வீட்டுல புருஷனும் சொந்தப் பிள்ளையும் எப்பவும் போல சோத்துக்குக் கஷ்டப்படுவாங்க. 'நம்ம பிள்ளை என்னைக்கு இப்படி சத்தானதாச் சாப்பிடும்’னு ஏக்கமா இருக்கும். ஆனா, என்ன பண்றது?</p>
<p class="content">நாள் முழுக்க டி.வி. பார்க்கிறதும், செல்போன்ல பேசுறதும்தான் வேலை. வெளியில் போகவோ, வேற யாரையும் பார்க்கவோ அனுமதி இல்லை. வீட்டுல ஏதாச்சும் நல்லது, கெட்டதுனா, ஒரு நாள் 'லீவு’ கொடுப்பாங்க. ஆனா, பெரும்பாலும் வாடகைத் தாயா இருக்கிறவங்க பெத்துக் கொடுக்குற வரைக்கும் வீட்டுக்குப் போக மாட்டாங்க. ஏன்னா, வீட்டு சுத்துவட்டாரத்துல 'வெளிநாட்டுல வேலை; ஊருக்குப் போறோம்’னு ஏதாச்சும் பொய் சொல்லிட்டுத்தான் வந்திருப்பாங்க. இடையில் வயித்தைத் தள்ளிக்கிட்டுப் போய் நின்னா, தெரிஞ்சுபோயிடும். அதனால் யாரும் போறது இல்லை. பிள்ளைங்ககிட்ட ஏதாச்சும் பொய் சொல்லிச் சமாளிச்சுக்கிறது. அப்பப்போ போன் பண்ணிப் பேசிக்குவோம்'' என்கிறார் சாந்தி.</p>
<p class="content">ஏற்கெனவே ஆரோக்கியமான ஒரு குழந்தையைப் பெற்றிருப்பவர்தான் வாடகைத் தாயாக இருக்க முடியும். அதேபோல, சுகப் பிரசவத்துக்கான சாத்தியம் இருந்தாலும், கட்டாயம் அறுவைசிகிச்சையின் மூலமே குழந்தை எடுக்கப்படும். காரணம், என்னதான் சுகப்பிரசவம் என்றாலும் கடைசி நேர சிக்கல்களால் குழந்தைக்கு ஏதேனும் நேர்ந்துவிடக் கூடாது என்பது முதல் காரணம். இன்னொன்று, வாடகைத் தாய் மூலம் குழந்தை பெற்றுக்கொள்ளும் பெரும்பான்மையானோர் நல்ல நேரம் பார்க்கின்றனர். அவர்கள் குறிப்பிடும் நாள், நட்சத்திரத்தில், நல்ல நேரத்தில் அறுவைசிகிச்சை மூலம் குழந்தை எடுக்கப்படுகிறது. மூன்றாவது, அறுவைசிகிச்சை மூலம் குழந்தையை எடுக்கும்போதுதான் தாய்க்கும்-சேய்க்குமான பந்தம் குறைகிறது.</p>
<p class="content"><span style="color: #ff0000"><strong><img align="right" width="150" height="223" alt="" src="http://cdnw.vikatan.com/av/2014/02/ndmxzj/images/p28d.jpg"></strong></span>குழந்தை எடுக்கப்பட்ட உடனேயே வேறு அறைக்கு மாற்றப்படும். அதன் முகத்தைப் பார்க்கவோ, என்ன குழந்தை என்று தெரிந்துகொள்ளவோ வாடகைத் தாய்க்கு உரிமை இல்லை. அதேபோல அந்தக் குழந்தையை வளர்க்கப்போகிறவர்கள் யார் என்பதையும் ஒரு வாடகைத் தாய் தெரிந்துகொள்ள முடியாது. இரு தரப்புக்கும் இடையில் உணர்ச்சிபூர்வமான பந்தம் உருவாகிவிடாமல் கவனமாகப் பார்த்துக்கொள்கின்றனர்.</p>
<p class="content">ஆனால், தாய்மைக்கு வாடகை உண்டா? 'பேமென்ட்’ கை மாறியதும் 10 மாதங்கள் சுமந்த தாய்மை காலாவதியாகிவிடுமா? ''குழந்தை பிறந்ததும் இன்னும் ஒரு வாரமோ, 10 நாளோ ஆஸ்பத்திரியில் வெச்சிருந்து போகச் சொல்லிடுவாங்க. முதல் பிரச்னை, தாய்ப்பால் கட்டிக்கும். அது பெரிய வேதனை. அப்புறம் ஆபரேஷன் காயம் ஆறி நார்மலாக ஒரு வருஷமாவது ஆகும். சிலருக்கு உடம்பு குண்டாகிடும். அதை எல்லாம் நாமதான் பார்த்துக்கணும். காசுக்காகத்தான் செய்றோம். ஆனால், நம்மளை வெச்சு யாரோ ஒரு குடும்பம் சந்தோஷமா இருக்குதுல்ல... நம்ம வயித்துல வளர்ந்தப் புள்ளை ஏதோ ஒரு பணக்கார வீட்டுல வளர்றதை நினைச்சு திருப்தி அடைஞ்சுக்க வேண்டியதுதான்'' என்று பெருந்தன்மையாகப் பேசுகிறார் பானுமதி.</p>
<p class="content">ஆனால் இந்தப் பெருந்தன்மை எதிர்த் தரப்பிடம் இருப்பது இல்லை. வாடகைத் தாய்க்குக் கொடுக்கப்படும் உணவை, அவர் தன் சொந்தப் பிள்ளைகளுக்குக் கொடுத்து அனுப்பாமல் தானே சாப்பிடுகிறாரா என்று கண்காணிக்கப்படுகிறார். வாங்கும் பணத்தில் சரிபாதிகூட இவர்களுக்கு வந்து சேர்வது இல்லை. ஒரு வாடகைத் தாயின் சம்பளம் மூன்று லட்சம் என்றால், புரோக்கருக்கு இரண்டு லட்சம் வரை போகிறது. மருத்துவமனை நிர்வாகமோ, 10 லட்சத்துக்கும் மேல் சம்பாதிப்பதாகச் சொல்கின்றனர்.</p>
<p class="content">'குழந்தையின்மை என்பது பெரிய மனரீதியிலான பிரச்னைதான். ஆனால் அதை இப்படி லட்சம், லட்சமாகச் செலவழித்துத்தான் நிறைவேற்றிக்கொள்ள வேண்டும் என்பது இல்லை. நாட்டில் பல்லாயிரக்கணக்கான ஆதரவற்றக் குழந்தைகள் அநாதைகளாக வளர்கிறார்கள். அவர்களில் ஒருவரை எடுத்து வளர்க்கலாம். ஏழைப் பெண்களின் கருமுட்டையை வாங்கி, கருப்பையை வாடகைக்கு எடுத்து அதில் வளர்த்தால்தான் குழந்தை என்பதை எப்படி ஏற்றுக்கொள்ள முடியும்? பணம் இருந்தால் எதையும் வாங்கிவிட முடியும் என்பதை, அவர்கள் ஓர் உயிர் விஷயத்திலும் நிரூபிக்கின்றனர்’ என்று இதை வேறு ஒரு கோணத்தில் பார்ப்போரும் உண்டு.</p>
<p class="content">வாடகைத் தாயாக இருந்து சம்பாதிக்கும் பணத்தின் பெரும்பகுதியை பிள்ளைகளின் கல்விக்கும், குடும்ப மற்றும் மருத்துவ செலவுகளுக்குமே பயன்படுத்துகின்றனர். கொஞ்சம் பணம் கிடைக்குமே என்று ஆசைப்பட்டு இதில் ஈடுபட்டாலும் அந்தப் பணம் வந்த வேகத்தில் கரைந்துபோகிறது. மேலும், ஒரு குழந்தையை சுமந்ததால் ஏற்படும் உடல் உபாதைகள் அவர்களுக்கு ஆயுள் முழுவதும் தொடர்கின்றன. ஹார்மோன் மாற்றம் காரணமாக பலருக்கு உடல் பருமனாகிவிடுகிறது.</p>
<p class="content">எப்படி இருப்பினும் வாழ்வின் நெருக்கடிகளும், வறுமையும், சூழ்ந்திருக்கும் கடனுமே தங்கள் உடலைப் பணயம் வைக்கும் இடம் நோக்கி மக்களை இட்டுச் செல்கின்றன.</p>
<p class="content">உண்மையில் இது ஓர் அவலம். தங்கள் உடம்பை வாடகைக்கு விட்டுத்தான் வாழ்க்கை நடத்த முடியும் என்ற நிலையில் தன் குடிமக்களை வைத்திருப்பது இந்த அரசுக்கு பெரும் அவமானம். இதைக் களைவதை விட்டுவிட்டு, 'தமிழ்நாடு, இந்தியாவின் மருத்துவத் தலைநகரம்’ என்று பெருமை பேசித் திரிவது,  நாறும் கூவத்தின் மீது நறுமணத் திரவியம் அடிக்கும் வேலை மட்டுமே!</p>
<hr>
<p class="content"><span style="color: #ff0000"><strong><u>என்றால் என்ன?</u></strong></span></p>
<p class="content"><span style="color: #0000ff"><strong>வாடகைத் தாய்:</strong></span> பல்வேறு உடல்ரீதியிலான காரணங்களால் குழந்தைப் பேறு அடைய முடியாத தம்பதியினர் வாடகைத் தாய்கள் மூலம் குழந்தை பெற்றுக்கொள்கின்றனர். இதன்படி அந்தத் தம்பதியினரின் விந்தணு மற்றும் கருமுட்டை சேகரிக்கப்பட்டு, செயற்கை முறை கருத்தரித்தல் மூலம் கரு உருவாக்கப்பட்டு, பிறகு அந்தக் கரு, ஒரு வாடகைத் தாயின் கர்ப்பப் பையில் வைத்து வளர்த்து பிரசவிக்கப்படுகிறது!</p>
<p class="content"><span style="color: #0000ff"><strong>கருமுட்டை தானம்: </strong></span>சில பெண்களுக்கு கருமுட்டையை உருவாக்க இயலாத உடல் பலவீனங்கள் இருக்கலாம். அத்தகைய சூழலில் மற்ற பெண்களிடம் இருந்து கருமுட்டையைத் தானம் பெறுகின்றனர். ஒவ்வொரு மாதமும் பெண்ணின் மாதவிடாய் நாட்களின்போது கருமுட்டைகள் உற்பத்தியாகின்றன. அவை கருவாக மாறாத நிலையில் வெளியேறுகின்றன. அவற்றை தானமாகப் பெற்று, கணவனின் விந்தணுவுடன் இணைத்து, செயற்கை முறை கருத்தரித்தல் முறையில் கரு உருவாக்கி, சம்பந்தப்பட்ட மனைவியின் கர்ப்பப் பையில் வைத்து சிசுவை வளர்க்கிறார்கள்!</p>
<hr>
<p class="content"><span style="color: #ff0000"><u><strong>குஜராத்  வாடகைத் தாய்களின் தலைநகரம்</strong></u></span></p>
<p class="content"><span style="color: #0000ff"><strong>கு</strong></span>ஜராத்தில் இருக்கும் ஆனந்த் நகரம் ஒரு காலத்தில் வெண்மைப் புரட்சியின் அடையாளம். புகழ்பெற்ற அமுல் பால் நிறுவனத்தின் பிறப்பிடம் இந்த ஊர்தான். ஆனால் இன்றோ, ஆனந்த் நகரம் வாடகைத் தாய்களின் தலைநகரமாக அறியப்படுகின்றது. வாடகைத் தாய் மூலம் குழந்தை பெற்றுக்கொள்ள விரும்புவோர் உலகம் முழுவதும் இருந்தும் ஆனந்த் நகரத்துக்குக் குவிகின்றனர்.</p>
<p class="content">இங்கு இந்த முறையில் ஓர் ஆண்டுக்கு 30,000 குழந்தைகள் பெற்றெடுக்கப்படுகின்றன. ஆனால், இந்தியாவிலேயே வாடகைத் தாய்க்கு மிகவும் குறைந்தத் தொகை வழங்கப்படுவது இங்குதான். அதிகபட்சமே 50 ஆயிரம் ரூபாய்தான்! எனினும் அந்தப் பணத்தை சம்பாதிக்கக்கூட வேலைவாய்ப்பு இல்லாத சூழலில், சுற்றுப்புற கிராமங்களைச் சேர்ந்த ஏழைகள் வாடகைத் தாய்களாக இருக்கப் போட்டி போடுகின்றனர்!</p>
<hr>
<p class="content"><span style="color: #ff0000"><u><strong><img alt="" align="right" width="130" height="161" src="http://cdnw.vikatan.com/av/2014/02/ndmxzj/images/p28e.jpg">''புற்றுநோய் வரலாம்!''</strong></u></span></p>
<p class="content"><span style="color: #0000ff">''அ</span>டிக்கடி கருமுட்டை கொடுப்பதால் ஒரு பெண்ணுக்கு உடல்ரீதியாகப் பாதிப்பு ஏற்படுமா?'' - மகப்பேறு மருத்துவர் சாதனாவிடம் கேட்டபோது,</p>
<p class="content">''நிச்சயம் பாதிப்பு ஏற்படும். அதனால்தான் ஆறு மாதங்களுக்கு ஒரு முறை தரலாம் என்று கட்டுப்பாடு விதிக்கப்பட்டுள்ளது. பொதுவாக, ஒரு பெண்ணுக்கு ஒரு மாதத்தில் ஒரு கருமுட்டைதான் வரும். கருமுட்டை தானம் என்று வரும்போது ஒரே ஒரு முட்டை மட்டும் வந்தால் அதில் தோல்விக்கான வாய்ப்புகள் அதிகம். அதனால்தான்  கருமுட்டையின் எண்ணிக்கையை அதிகரிக்க ஹார்மோன் ஊசி போடப்படுகிறது. இந்த ஹார்மோன் ஊசியை அடிக்கடி போட்டுக்கொள்ளும்போது, அது நிச்சயம் பெண்ணின் உடலைக் கடுமையாகப் பாதிக்கும். ஹார்மோன் கோளாறு காரணமாக உடல் நலிவுறும். முக்கியமாக, கர்ப்பப் பை புற்றுநோயும், கர்ப்பப் பை வாய் புற்றுநோயும் வருவதற்கான வாய்ப்புகள் மிக, மிக அதிகம்!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பிராய்லர் பள்ளிகள்...</div>
<div class="subtitle1">ஃபாலோ அப் பார்வைகள்</div>
<div class="subtitle2">பாரதிதம்பி </div>
<div class="subtitle3"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>நா</strong></span>மக்கல் சுற்றுவட்டாரத்தில் இயங்கும் தனியார் பள்ளிகள், மதிப்பெண்களைக் குவிப்பதற்காக மாணவர்களை மிரட்டி வதைக்கும் அவலம் குறித்து கடந்த இதழில் வெளியான 'பிராய்லர் பள்ளிகள்’ கட்டுரையில் எழுதியிருந்தோம். அதற்கு ஆசிரியர்கள், மாணவர்கள், எழுத்தாளர்கள், கல்வியாளர்கள், பெற்றோர்கள் என அனைத்துத் தரப்பினரிடமும் இருந்து ஆவேசமும் ஆதங்கமுமான உணர்வுப் பகிரல்கள்!</p>
<p class="content">நாமக்கல் பள்ளி ஒன்றில் படித்து, இப்போது சேலத்தில் பணிபுரியும் இளைஞர் ஒருவர் பேசினார். அவரது பெயரை குமார் என்று வைத்துக் கொள்ளுங்கள். குரல் உடைந்திருந்தது. திக்கித் திக்கிப் பேசினார். உணர்ச்சிவசப்பட்ட நிலையில் இருப்பதாகக் கருதினேன். ஆனால், உண்மை அதுவல்ல!</p>
<p class="content">''திருச்செங்கோட்டுக்குப் பக்கத்துல இருக்கும் ஒரு பிரைவேட் ஸ்கூல்லதான் படிச்சேன். நீங்க சொல்லியிருந்த எல்லா டார்ச்சரும் எங்க ஸ்கூல்லயும் உண்டு. சுதந்திர தினம், குடியரசு தினங்களுக்குக்கூட லீவு கிடையாது. எந்த நேரமும் படிப்பு, படிப்புதான். ராத்திரி ரெண்டு மணி வரைக்கும்கூட படிக்கச் சொல்வாங்க. ப்ளஸ் ஒன் சேர்ந்த முதல் நாள்ல இருந்து ப்ளஸ் டூ புத்தகத்தைத்தான் படிச்சோம். ப்ளஸ் ஒன் புத்தகங்களை நாங்க பார்த்ததே இல்லை.</p>
<p class="content">சின்ன வயசுல எனக்குப் பேச்சு கொஞ்சம் திக்கும். அதைப் பயிற்சி மூலமா கொஞ்சம், கொஞ்சமாக் குறைச்சேன். ஆனா, இந்தப் பள்ளிக்கூடத்துக்கு வந்ததும் அவங்க பண்ண டார்ச்சர் தாங்காம மறுபடியும் எனக்குத் திக்க ஆரம்பிச்சிருச்சு. எதுக்கு எடுத்தாலும் பயப்பட ஆரம்பிச்சேன். திக்குவாய் இன்னும் அதிகமாச்சு. ஒரு பக்கம் ஸ்கூல்ல திட்டு, அடி, பனிஷ்மென்ட்... மறுபக்கம் 'லட்சம், லட்சமாப் பணம் கட்டிப் படிக்கவைக்கிறோம். படிக்கலைனா எல்லாம் வேஸ்ட்டாப் போயிடும்’னு அப்பா-அம்மாவோட சென்ட்டிமென்ட்டல் மிரட்டல்.</p>
<p style="text-align: center"><img align="middle" width="600" height="429" alt="" src="http://cdnw.vikatan.com/av/2014/02/ndmxzj/images/p88(1).jpg"></p>
<p class="content">'செத்துப்போயிடலாமா’னுகூடத் தோணும். பல நாள் தற்கொலைக்கு முயற்சி பண்ணி, தைரியம் இல்லாம விட்டிருக்கேன். அந்த ஸ்கூல்ல இருந்து வெளியே வந்து இப்போதான் மெதுவா மீண்டு வர்றேன். இந்தத் தனியார் பள்ளிக்கூடங்கள் எல்லாத்தையும் இழுத்து மூடணும் சார். அங்கே படிச்சா மார்க் கிடைக்கலாம்; வேலைகூட கிடைக்கலாம். ஆனா, யாரும் மனுஷனா இருக்க மாட்டாங்க. வாழ்நாள் முழுக்க நடைபிணமாத்தான் இருக்கணும்!'' என்று கண்ணீர் ததும்பப் பேசினார்.</p>
<p class="content"><img align="left" width="150" height="345" alt="" src="http://cdnw.vikatan.com/av/2014/02/ndmxzj/images/p88a.jpg">'பிராய்லர் பள்ளி’களில், பெரும்பாலும் வசதியான உயர் நடுத்தர வர்க்கத்தினர்தான் தங்கள் பிள்ளைகளைச் சேர்க்கிறார்கள். அதற்கான பின்னணி, பொருளாதாரக் காரணிகளாக அமைந்திருக்கிறது. இவர்களுக்கு, பொதுவாக எந்த அரசுத் துறைகளின் மீதும் மரியாதை இல்லை. ஆனால், தங்கள் பிள்ளை மருத்துவமோ, பொறியியலோ படிக்க வேண்டுமெனில், அது அரசுக் கல்லூரியில்தான் படிக்க வேண்டும் என்று விரும்புகின்றனர். ஏனெனில், அங்குதான் கட்டணம் மிகக் குறைவு. ஒருவேளை பிள்ளைகள் குறைந்த மதிப்பெண் எடுத்து தனியார் மருத்துவ/பொறியியல் கல்லூரிகளில் சேர்க்க வேண்டுமென்றால், 50 லட்சம் முதல் 1 கோடி வரை நன்கொடை அளிக்க வேண்டியிருக்குமே. அதற்குப் பதிலாக நான்கைந்து லட்சம் செலவழித்து நாமக்கல் பள்ளியில் ப்ளஸ் ஒன், ப்ளஸ் டூ சேர்த்துவிட்டால் எப்படியும் ஸ்டேட் லெவல் மதிப்பெண் எடுக்க வைத்துவிடுவார்கள். நல்ல கட்-ஆஃப் வாங்கி அரசுக் கல்லூரியில் இடம் வாங்கிவிட்டால், 50 லட்சம் லாபம். இதுதான் அவர்களின் கணக்கு!</p>
<p class="content">இத்தனை வியூகம் வகுக்கும் அவர்கள், ஏனோ பிராய்லர் பள்ளிகளின் நடத்தை மீது மட்டும் கவனம் செலுத்துவதே இல்லை. பிள்ளைகளின் மனநலன் எந்த அளவுக்கு சீர்குலைகிறது என்பதை அவர்கள் கொஞ்சமும் கவனத்தில் கொள்வதே இல்லை. மாநில அளவிலான மதிப்பெண் களுக்காக எத்தகைய துன்பத்தையும் ஏற்றுக் கொள்கின்றனர். மாதம் ஒரு நாள் பிள்ளைகளைச் சந்திக்க பெற்றோர்களுக்கு இரண்டு மணி நேரம் ஒதுக்கப்படும். அந்த இரண்டு மணி நேரக் காட்சியைக் காண நேர்ந்த ஒருவர், அதை இப்படி விவரிக்கிறார்...</p>
<p class="content">''அந்த நேரத்துல ஸ்கூல் கேம்பஸ் முழுக்க எங்க பார்த்தாலும் பென்ஸ், ஆடி, ஹம்மர், பி.ம்.டபிள்யூ, ரோல்ஸ்ராய்ஸ்னு உலகத்தோட அத்தனை சொகுசுக் கார்களும் நிக்கும். பிள்ளைகளை அழைச்சுட்டு வந்து கார்ல வைச்சு சாப்பாடு ஊட்டி, வீடியோ கேம்ஸ் விளையாடி, உறவினர்களிடம் செல்போனில் பேசினு... ஒரே அழுகையாக இருக்கும். நேரம் முடிஞ்சதும் கண்ணீருடன் கை அசைத்து விடை பெறுவார்கள். அச்சுஅசலாக ஒரு சிறைக் கைதியை மனு கொடுத்து பார்த்துட்டுப் போற மாதிரியே இருக்கும்!''</p>
<p class="content">'சரிங்க.. அரசுப் பள்ளிகள்தான் தரம் இல்லாம மோசமா இருக்கே. தனியார் பள்ளிகள்ல சேர்க்கிறதைத் தவிர வேற என்ன வழி?’ என்று பாவப்பட்ட பெற்றோர்கள் கேட்கலாம். அந்த வழியை நாம்தான் உருவாக்க வேண்டும். தனியார் பள்ளியில் பிள்ளைகளைச் சேர்த்துவிட்டு மூளையை மழுங்கடித்து, உயிரைப் பலிகொடுப்பதற்குப் பதிலாக, அருகில் உள்ள அரசுப் பள்ளியில் சேர்த்து விட்டு அங்கு தரமான கல்விக்காகப் போராட வேண்டும். இது ஒன்றும் மலையைப் பிளக்கும் வேலை அல்ல. பெற்றோர்கள் ஒன்றிணைந்தால் இது முடியாத காரியமும் அல்ல. தனியார் பள்ளியின் வாசலில் அடிமைகளைப் போல அஞ்சி நிற்பதற்குப் பதில், அரசுப் பள்ளி வாசலில் உரிமையுடன் நெஞ்சு நிமிர்த்தி போராடலாம். அது ஒன்றே இந்தப் பிரச்னைக்கான ஒரே தீர்வு... சாத்தியமான தீர்வு!</p>
<hr>
<p class="content"><span style="color: #ff0000"><u><strong><img align="right" width="120" height="152" alt="" src="http://cdnw.vikatan.com/av/2014/02/ndmxzj/images/p88b.jpg">“ஆசிரியர்களே காரணம்!”</strong></u></span></p>
<p class="content"><span style="color: #ff6600">சந்திரசேகரன் - ஓய்வுபெற்ற கல்லூரி முதல்வர், கந்தசாமி கண்டர் கல்லூரி, பரமத்தி வேலூர்:</span></p>
<p class="content"><span style="color: #ff0000"><strong>''எ</strong></span>ன்கிட்ட படிச்ச பல மாணவர்கள், இந்தப் பகுதியில் இப்போது தனியார் பள்ளிகளை நடத்துகின்றனர். நாமக்கல் மாவட்டத் தனியார் பள்ளிகளின் பெருக்கத்துக்குக் காரணமே அரசுப் பள்ளி, கல்லூரி ஆசிரியர்கள்தான். 50 ஆயிரம், 80 ஆயிரம் சம்பளம் வாங்கும் இவர்கள் 10, 20 பேர் ஒன்றுசேர்ந்து ஒரு பள்ளிக்கூடம் தொடங்கிவிடுகின்றனர். கல்வித் துறை அதிகாரிகளைத் தெரியும் என்பதால் யாரைப் பிடிக்க வேண்டும், எப்படிக் காய் நகர்த்த வேண்டும் என்பது அவர்களுக்குத் தெரிந்துள்ளது. 'கல்வி’ என்ற புனிதமான சேவைப் பணியை, பணம் பார்க்கும் வியாபாரமாக மாற்றிய அயோக்கியர்கள் இவர்கள்தான்!''</p>
<p class="content"><span style="color: #ff0000"><u> “2-ம் வகுப்புக்கு 10 லட்சம்!”</u></span></p>
<p class="content"><strong><span style="color: #ff6600">மலர்க்கொடி - தனியார் பள்ளி முன்னாள் ஆசிரியை, நாமக்கல்.</span></strong></p>
<p class="content"><span style="color: #ff0000"><strong>''பா</strong></span>வம் சார் பசங்க... ஆடு, மாடுங்க மாதிரி அவங்களை ஸ்கூல்லயும் ஹாஸ்டல்லயும் அடைச்சுவெச்சிருக்காங்க. அந்தப் பசங்க சிரிச்சிப் பேசி சந்தோஷமா இருந்து நான் பார்த்ததே இல்லை. எப்பவும் பேய் அறைஞ்ச மாதிரியே இருப்பாங்க. வீட்டு ஞாபகத்துல சுணங்கிப்போயிடுவாங்க. போன்லகூட அம்மா-அப்பாகூட பேச முடியாது. படிக்கச் சொல்லி பண்ற டார்ச்சர் தனி. என்னால இந்தக் கொடுமை யைப் பார்த்துக்கிட்டு வேலை பார்க்க முடியலை. மன உளைச்சல் தாங்காம வேலையை ரிசைன் பண்ணிட்டேன்.</p>
<p class="content">என் அம்மா-அப்பா ரெண்டு பேருமே ஆசிரியரா இருந்தவங்க. கல்வியை வியாபாரம் ஆக்கக் கூடாதுன்னு டியூஷன்கூட எடுக்க மாட்டாங்க. ஆனா, இந்தப் பள்ளிக்கூடங்கள் முழுக்க, முழுக்கக் கொள்ளைக்கூடங்களா நடக்குது.</p>
<p class="content">சொன்னா நம்ப மாட்டீங்க. சமீபத்தில் ஒரு பெற்றோர், தங்களோட பையன் ஸ்கூல் அட்மிஷனுக்காக ஆங்கிலத்தில் பேசணும்னு என்னை அழைச்சுட்டுப் போயிருந்தாங்க. ஊட்டி கான்வென்ட்ல 2-ம் வகுப்பு அட்மிஷனுக்கு அவங்க கொடுத்த நன்கொடை 10 லட்சம். எனக்கு மயக்கமே வந்திடுச்சு. நம்ம பள்ளிக் கூடங்கள் செயல்படும் முறையை நினைச்சு, அதில் வீணடிக்கப்படும் பசங்களோட எதிர் காலத்தை நினைச்சு எனக்குத் தூக்கமே வர்றது இல்லை. அரசாங்கம் ஏதாச்சும் பண்ணணும் சார்... இல்லைன்னா மொத்தத் தமிழ்நாடும் பாழாப்போயிடும்!''</p>
<hr>
<p class="content"><span style="color: #ff0000"><u> “போலி ஆசிரியர்கள்... போலி பள்ளிகள்!”</u></span></p>
<p class="content"><span style="color: #ff0000"><u><img align="right" width="180" height="134" alt="" src="http://cdnw.vikatan.com/av/2014/02/ndmxzj/images/p88c.jpg"></u></span><span style="color: #ff6600"><strong>இமையம் - எழுத்தாளர், அரசுப் பள்ளி ஆசிரியர், விருத்தாசலம்.</strong></span></p>
<p class="content"><span style="color: #ff0000"><strong>''அ</strong></span>ரசுப் பேருந்துகள் ஓடாத கிராமங்கள், தமிழகத்தில் இருக்க முடியும். ஆனால், தனியார் பள்ளிப் பேருந்துகள் ஓடாத கிராமங்களே இல்லை. அரசு அங்கீகாரம் பெற்றப் பள்ளிகளைவிட அங்கீகாரம் பெறாத பள்ளிகளின் எண்ணிக்கை அதிகம். சேலம் மாவட்டத்தில் 80 பள்ளிகளும், கன்னியாகுமரியில் 54 பள்ளிகளும் அங்கீகாரம் பெறாமல் பல ஆண்டுகளாக இயங்கிவருகின்றன என்பதை மாவட்டத் தொடக்கக் கல்வி அலுவலர்களே அறிவித்துள்ளனர். இதுமாதிரி ஒவ்வொரு மாவட்டத்திலும் அங்கீகாரம் பெறாத நூற்றுக்கணக்கான பள்ளிகள் இன்றும் இயங்கி வருகின்றன.</p>
<p class="content">தனியார் பள்ளிகளில் ஆசிரியர்களாக இருப்பவர்கள், சரியான பயிற்சியோ, பட்டமோ பெறாதவர்கள்தான். மருத்துவப் படிப்பு படிக்காமல் மருத்துவம் செய்பவர்களை போலி மருத்துவர்கள் என்று அரசு கைதுசெய்கிறது. போலி மருந்துகள், போலி மதுபாட்டில்கள், போலி சாமியார்கள், போலி குடும்ப அட்டைகள், போலி நிதி நிறுவனம், போலி ஆவணம் தயாரித்தவர்கள் மீது கடமையாக நடவடிக்கை எடுக்கிற அரசு, போதிய பயிற்சியோ, பட்டமோ பெறாமல் பாடம் நடத்துகிற போலி ஆசிரியர்கள் மீதும், அரசு அங்கீகாரம் பெறாமல், கட்டமைப்பு வசதிகள் இல்லாமல் நடத்தப்படுகிற போலி தனியார் பள்ளிகள் மீதும் ஏன் நடவடிக்கை எடுப்பது இல்லை?''</p>
<hr>
<p class="content"><span style="color: #ff0000"><strong><u><img align="right" width="130" height="164" alt="" src="http://cdnw.vikatan.com/av/2014/02/ndmxzj/images/p88d.jpg"> “தேர்விலும் தில்லுமுல்லு!”</u></strong></span></p>
<p class="content"><span style="color: #ff6600">தளபதி - வழக்கறிஞர், கோபிசெட்டிபாளையம்.</span></p>
<p class="content"><span style="color: #ff0000">''இ</span>ந்தத் தனியார் பள்ளிகள் பெரும்பாலானவை தேர்வு மையங்களாகவும் உள்ளன. தங்கள் பள்ளியிலேயே தேர்வு மையம் இருப்பதால், இவர்கள் தேர்வில் செய்யும் தில்லுமுல்லுகள் சொல்லி மாளாது.</p>
<p class="content">கடந்த ஆண்டு ஒரு பள்ளியில் அரசுப் பொதுத் தேர்வின்போது ஒரு போர்டில் விடைகளை எழுதிப் போட்டார்கள். இங்குள்ள ஆசிரியர்கள், 'பேப்பர் சேசிங்’கில் கை தேர்ந்தவர்கள். இந்தத் தனியார் பள்ளிகளுக்கு மேற் பார்வையாளர்களாக வரும் ஆசிரியர்களுக்கு, நாள் ஒன்றுக்கு ஒரு லட்ச ரூபாய் தரும் பள்ளிகளும் உண்டு. சில பள்ளிகளில் ஒரு பவுன் மோதிரம் போடப்படுகிறது. முதலில் இந்தத் தனியார் பள்ளிகளுக்கு வழங்கப்பட்டுள்ள தேர்வு மைய அந்தஸ்தை உடனே திரும்பப் பெற வேண்டும்!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">“மினரல் வாட்டர் குடித்தால் நாம் உருப்படவே மாட்டோம்!”</div>
<div class="subtitle1">பாரதிதம்பி, படங்கள்: தே.தீட்ஷித்</div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>'பூ</strong></span>வுலகின் நண்பர்கள்’ அமைப்பு நடத்திய ஐம்பூதங்கள் குறித்த சுற்றுச்சூழல் நிகழ்வு, சென்னைவாசிகளின் புதிய கொண்டாட்ட மையமாக உருவெடுத்துள்ளது. நாள் முழுக்க வெவ்வேறு அறிஞர்கள் பேசிய கருத்தரங்குகளைத் தொடர்ந்து, இரவு நடந்த சிறுதானிய உணவுத் திருவிழாவில் ஆயிரக்கணக்கானோர் பங்கேற்றதுமாக, பெரு நிகழ்வு... பெரு மகிழ்வு!</p>
<p class="content">இந்த உலகம் தோன்றக் காரணமானதும், இயங்க அடிப்படையானதுமான நீர், நிலம், காற்று, நெருப்பு, ஆகாயம் ஆகிய ஐம்பூதங்கள்தான் இந்த நிகழ்வின் கருப்பொருள்.</p>
<p class="content">நிலத்தின் தொன்மை குறித்துப் பேசிய பாமயன், குறிஞ்சி, முல்லை, மருதம், நெய்தல், பாலை ஆகிய ஐவகை நிலங்களின் தன்மையில் இருந்து தொடங்கினார். முல்லை நிலத்தில்தான் சிறு கலப்பை உருவானது என்பதையும், மருத நிலத்தில் சற்றே பெரிய கலப்பை உருவானது என்பதையும் சங்க இலக்கியத்தில் இருந்து அவர் விவரித்தார். அரச்சலூர் செல்வம், இந்த உலகம் எப்படி நீரால் சூழப்பட்டுள்ளது என்பதையும், சிறு துண்டு நிலத்தைத்தான் மனிதகுலம் பங்கிட்டு வாழ்கிறது என்பதையும் எளிமையாகப் புரியவைத்தார்.</p>
<p class="content">நெருப்பு என்ற தலைப்பில் உரையாற்றிய  ம.செந்தமிழன், ''அண்டமே பிண்டம், பிண்டமே அண்டம் என்பதே இந்த உலகின் இணையற்ற தத்துவம்'' என்றார். மேலும், ''புலனறிவால் உணரக்கூடிய நெருப்பு என்பது வேறு. நெருப்பின் சாரமான வெப்பம்தான் அதன் குணம். இந்த வெப்பம்தான், உலகத்தை இயக்குகிறது; உயிர்களை இயக்குகிறது. ஒரு மனிதனின் உடல், எப்போது வெப்பத்தைத் தக்கவைக்கும் திறனை இழந்து சில்லிட்டுப் போகிறதோ... அப்போது அவன் இறந்துவிட்டான் என்று பொருள். இந்த உலகத்துக்கும் அது பொருந்தும்'' என்று வெப்பம் குறித்த மெய்ஞானத் தேடலில் இறங்கினார்.</p>
<p style="text-align: center"><img align="middle" width="550" height="525" alt="" src="http://cdnw.vikatan.com/av/2014/02/ndmxzj/images/p86.jpg"></p>
<p class="content">எளிய பேச்சுத் தமிழில் நீர் அரசியல் குறித்த சாளரங்களைத் திறந்துவிட்டார் கவிஞர் நக்கீரன். ''அமீனா புகுந்த வீடும், ஆமை புகுந்த வீடும் உருப்படாதுன்னு சொல்வாங்க. நான் சொல்றேன், உலக வங்கி புகுந்த நாடும், ஐ.எம்.எஃப். (சர்வதேச நாணய நிதியம்) புகுந்த நாடும் உருப்படாது. உலக வங்கி என்பது, உலக அளவிலான வட்டிக் கடை. ஐ.எம்.எஃப். என்பது ஓர் உலகக் கந்துவட்டிக் கடை'' என்றவர், அந்த வட்டிக் கடையின் உதவியுடன் சென்னையின் சதுப்புநிலமான பள்ளிக்கரணையை எப்படிக் குப்பைக் கொட்டும் இடமாக மாற்றினார்கள் என்பதை நெஞ்சம் பதைபதைக்க விவரித்தார். இறுதியில், ''இவ்வளவையும் கேட்டுவிட்டு வெளியில் சென்று தாகமாக இருக்கிறது என ஒரு மினரல் வாட்டர் பாட்டிலை வாங்கினால், நம்மால் உருப்படவே முடியாது என்று சொல்லி விடைபெறுகிறேன்'' என்று விடைபெற்றபோது, கைதட்டல் அடங்க வெகுநேரம் ஆனது.</p>
<p class="content">காற்று எனும் தலைப்பில் பேச வந்த கி.வெங்கட்ராமனின் பேச்சு, முக்கியத்துவம் உடையது. அவர், இந்த ஐம்பூதங்களை மீட்டெடுக்க வேண்டிய அரசியல் தளத்தின் அவசியத்தைப் பேசினார். ''காற்றுக்கும் நீருக்கும் ஏற்பட்டுள்ள சிக்கல்கள் பேசப்பட வேண்டியவை என்பதை ஏற்கிறேன். ஆனால், அரசியல்ரீதியாக அதிகாரத்தை வென்றெடுக்காமல் உங்களால் ஐம்பூதங்களைக் காப்பாற்ற முடியாது. நமது முதன்மை நோக்கமாக இருக்க வேண்டியது, அரசியல் தளத்தில் மேற்கொள்ள வேண்டிய போராட்டங்களே'' என்றார். தமிழ்நாட்டின் வானிலை, காலநிலை குறித்து அனுதினமும் மக்களுக்கு அறிவிக்கும் சென்னை வானிலை மைய இயக்குநர் ரமணன் ஆகாயம் குறித்தும், புவி வெப்பமயமாதல், அதன் பாதிப்புகள், மாற்று வழிமுறைகள் குறித்தும் பேசினார்.</p>
<p style="text-align: center"><img align="middle" width="600" height="365" alt="" src="http://cdnw.vikatan.com/av/2014/02/ndmxzj/images/p86a.jpg"></p>
<p class="content">இரவு கவியும் நேரத்தில் பாப்பம்பாடி ஜமா முனுசாமி குழுவினரின் பெரியமேளம் நிகழ்ச்சியின் பறையோசை விண்ணைப் பிளந்தது.</p>
<p class="content">புத்தக வெளியீடுகளைத் தொடர்ந்து சிறுதானிய உணவுத் திருவிழா. தினை அல்வா, வரகு கட்லெட், சிறுதானிய இடியாப்பம், சோள தோசை, வரகரிசி பிரியாணி, குதிரைவாலித் தயிர்ச்சோறு எனப் பரிமாறப்பட்ட உணவுப் பொருள்களின் பெயர்களே மக்களுக்கு வித்தியாசமாக இருந்தன. தினை அல்வாவின் ருசியில் மயங்கியவர்கள், குதிரைவாலித் தயிர்ச்சோறின் சுவையில் கிறங்கினார்கள். சிறுதானியப் பொருள்களை பயன்படுத்தி அன்றாட உணவுப் பொருள்களைத் தயாரிக்க முடியும் என்பதற்கான 'டெமோ’வாக இருந்தது அந்த விருந்து.</p>
<p class="content">உணவருந்தி, மகிழ்ந்து, மக்கள் கலைந்து சென்றாலும் இந்த ஒரு நாள் நிகழ்வு, சூழல் குறித்த மக்களின் எண்ண ஓட்டத்தை சற்றே மாற்றும் எனில், அதுவே இந்த நிகழ்வின் வெற்றி!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கெமிக்கல் ஸ்டார் யாரு?</div>
<div class="subtitle1">ம.கா.செந்தில்குமார்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>''டெ</strong></span>ண்டிஸ்ட் கிளினிக்ல இருக்கேன். ஃபைவ் மினிட்ஸ்ல முடிச்சிருவீங்கள்ல!'' - 'ரேபிட் ஃபயர் ரவுண்ட்’ ஆப்ஷனைத் தேர்ந்தெடுத்தார் <span style="color: #ff6600"><strong>குஷ்பு</strong></span>.</p>
<p class="content">''இப்பத்தான் மூணு தெரு தள்ளி புது வீட்டுக்குக் குடிவந்திருக்கேன். இன்னும் எதுவும் செட் பண்ணலை. டி.டி.ஹெச். கனெக்ஷனுக்கு ஆள் வரலை. பேப்பர் படிச்சு, நியூஸ் பார்த்து ஒரு வாரத்துக்கு மேல ஆகுது. டாப்பிக்கல் கேள்விகள்ல நிச்சயம் சிக்கிக்குவேன்!'' - பலப்பல காரணங்களை அடுக்கினார் <span style="color: #ff6600"><strong>நீலிமா ராணி</strong></span>.</p>
<p class="content">''நீங்க சினிமா பத்தியும் கேப்பீங்களே... ஆனா, பேப்பர்ல சினிமா, விளையாட்டுப் பக்கங்களை பாக்காமலேயே புரட்டுற ஆளு நான். கொஞ்சம் கஷ்டம்தான்!'' - 'முன்ஜாமீன்’ எடுத்துக்கொண்டார் <span style="color: #ff6600"><strong>பழ.கருப்பையா</strong></span>.</p>
<p class="content">''ண்ணா... என்னங்ணா... ஒரு வரி டயலாக்கையே படிச்ச அடுத்த நிமிஷம் மறக்குற ஆளு நானு... என்கிட்ட போய் ஜெனரல் நாலெட்ஜ் கேட்டீங்கன்னா...!'' - கடைசி வரை 'எஸ்கேப்’ வியூகம் வகுத்துக்கொண்டே இருந்தார் <span style="color: #ff6600"><strong>'நான் கடவுள்’ ராஜேந்திரன்</strong></span>.</p>
<p class="content"><span style="color: #ff0000"><strong><img align="left" style="width: 25px; height: 14px" alt="" src="http://cdnw.vikatan.com/av/2014/02/ndmxzj/images/dot2(1).jpg">தி.மு.க-வில் இருந்து தற்காலிகமாக விலக்கப்பட்டிருக்கும் மு.க.அழகிரி, மத்திய அரசின் எந்தத் துறையின் அமைச்சராக இருந்தவர்?</strong></span></p>
<p class="content"><span style="color: #0000ff"><strong>பதில்: ரசாயனம் மற்றும் உரத் துறை</strong></span></p>
<p class="content"><span style="color: #ff6600"><strong>குஷ்பு</strong></span>: ''கெமிக்கல்ஸ் அண்ட் ஃபெர்ட்டிலைசர்ஸ். திருவான்மியூர்ல நடந்த என் முதல் பொதுக்கூட்ட ஸ்பீச் கேட்டுட்டுப் பாராட்டினார். மதுரையில் சில தடவை அவரைப் பார்த்துப் பேசியிருக்கேன்!''</p>
<p class="content"><span style="color: #ff6600"><strong>நீலிமா ராணி</strong></span>: ''கெமிக்கல்ஸ். 'பண்ணையாரும் பத்மினியும்’ ஷூட்டிங் மதுரைல நடந்துச்சு. அப்ப, 'இந்தப் பக்கம் நிறைய கெமிக்கல் ஃபேக்டரி வரப்போகுது. அதுக்குக் காரணம் அழகிரி சார்தான்’னு அங்கே பேசிட்டு இருந்தாங்க. அவர் கெமிக்கல் மினிஸ்டரா இருக்கார்னு அப்பத்தான் எனக்குத் தெரியும். அந்த நியூஸ் இப்போ யூஸ் ஆகிருச்சு. ஹேய்... சூப்பர்ல!''</p>
<p class="content"><span style="color: #ff6600"><strong>பழ.கருப்பையா</strong></span>: ''உரத் துறை. ஆனா, அந்த அமைச்சர் பதவியை வைச்சு மக்களுக்கு அவர் என்ன பண்ணினார்னு மட்டும் கேட்டுராதீங்க!''</p>
<p class="content"><span style="color: #ff6600"><strong>ராஜேந்திரன்</strong></span>: ''முதல் கேள்வியே மெர்சலா இருக்கே..! அண்ணன் அமைச்சரா இருந்தாங்கனு தெரியும். அப்புறம் அதுல இருந்து விலகிட்டார்னுகூடக் கேள்விப்பட்டேன். ஆனா, என்ன துறைனு தெரியலையே!''</p>
<p style="text-align: center"><img align="middle" width="600" height="590" alt="" src="http://cdnw.vikatan.com/av/2014/02/ndmxzj/images/p83a.jpg"></p>
<p class="content"><span style="color: #ff0000"><strong><img align="left" style="width: 25px; height: 14px" alt="" src="http://cdnw.vikatan.com/av/2014/02/ndmxzj/images/dot2(1).jpg">குறிப்பிட்ட வருடத்துக்கு முன் அச்சிடப்பட்ட ரூபாய் நோட்டுகளை வங்கிகளில் கொடுத்து லேட்டஸ்ட் கரன்சியாக மாற்றிக்கொள்ள வேண்டும் என்று ரிசர்வ் வங்கி அறிவித்தது. அது எந்த வருடம்?</strong></span></p>
<p class="content"><span style="color: #0000ff"><strong>2005. அந்த வருடத்துக்கு முன் அச்சடிக்கப்பட்ட கரன்சிகளின் பாதுகாப்பு அம்சக் குறைபாடுகள், எளிதாக கள்ள நோட்டுகளை அச்சடிக்க வழிவகுக்கின்றன என்பதால், இந்த வாபஸ் நடைமுறையை அமல்படுத்தியது ரிசர்வ் வங்கி!</strong></span></p>
<p class="content"><span style="color: #ff6600"><strong>குஷ்பு</strong></span>: ''2005. இந்தியாவுல மூணு லட்சம் கோடி ரூபாய் கறுப்புப் பணம் இருக்கு. அதை வெளியில கொண்டு வரணும்னு தான் இந்த அறிவிப்பு. ஆனா, எத்தனை பேர் அப்படி மாத்துவாங்கனு தெரியலை!''</p>
<p class="content"><span style="color: #ff6600"><strong>நீலிமா ராணி</strong></span>: ''ஒருவேளை சுதந்திரத்துக்கு முன்னாடி அச்சடிச்ச நோட்டெல்லாம் செல்லாதுனு சொல்லிட்டாங்களோ? அப்ப இருந்த பிரிட்டிஷ் பீரியட்ல இப்ப நாம யூஸ் பண்ற ரூபாய் நோட்டுகளா இருந்துச்சு... இருக்காதே. தெரியலைங்க!''</p>
<p class="content"><span style="color: #ff6600"><strong>பழ.கருப்பையா</strong></span>: ''2005.''</p>
<p class="content"><span style="color: #ff6600"><strong>ராஜேந்திரன்</strong></span>: ''இதை நான் படிச்சேன். ஆனா, நம்மட்ட அவ்வளவு பணம்லாம் இல்லை. அதனால நமக்குப் பிரச்னை இல்லைனு நினைச்சு அப்பவே மறந்துட்டேன்!''</p>
<p class="content"><span style="color: #ff0000"><strong><img align="left" style="width: 25px; height: 14px" alt="" src="http://cdnw.vikatan.com/av/2014/02/ndmxzj/images/dot2(1).jpg">'சோலார் ஸ்டார்’ என்று தமிழகத்தில் கலாய்க்கப்படுபவர் யார்?</strong></span></p>
<p class="content"><span style="color: #0000ff"><strong>ராஜகுமாரன்.</strong></span></p>
<p class="content"><span style="color: #ff6600"><strong>குஷ்பு</strong></span>: ''யார்னு தெரியலையே!'' என்றவர் பதிலைக் கேட்டுத் தெரிந்துகொள்கிறார். சின்னதாக சிரித்துக்கொள்கிறார்.</p>
<p class="content"><span style="color: #ff6600"><strong>நீலிமா ராணி</strong></span>: ''தேவயானி மேடம் ஹஸ்பண்ட் ராஜகுமாரன் சார். ஒருநாள் பேப்பர் புரட்டிட்டு இருந்தப்ப, 'திருமதி தமிழ் 75-வது நாள்’ விளம்பரம் பார்த்தேன். ஆச்சரியமா இருந்துச்சு. அந்தப் படம் ஹண்ட்ரட் டேஸ் ஓடுச்சா?''</p>
<p class="content"><span style="color: #ff6600"><strong>பழ.கருப்பையா</strong></span>: ''என்னது 'சோலார் ஸ்டாரா? அப்படி ஒரு பட்டம் யாருக்கும் கொடுத்திருக்காங்களா என்ன?'' என்று ஆச்சரியப்பட்டவரிடம், தேவயானியின் கணவர் ராஜகுமாரன், 'திருமதி தமிழ்’ படத்தில் தனக்குத்தானே அந்தப் பட்டத்தைச் சூட்டிக்கொண்டார் என்று சொன்னதும், ''ஓ... தேவயானி வீட்டுக்காரரா? அந்தப் படம் ரிலீஸ் ஆகிடுச்சா? என்னது, 100 நாள் ஓடுச்சா?'' என்று மேலும் மேலும் அதிர்கிறார்.</p>
<p class="content"><span style="color: #ff6600"><strong>ராஜேந்திரன்</strong></span>: ''சினிமாவுல இருந்து கேட்டா தப்பிச்சிடலாம்னு நினைச்சேன். ஆனா, அதுலயும் சூது பண்ணிட்டீங்களே..!'' என்றவர் பதிலைத் தெரிந்துகொண்டதும், ''அவர் நம்ம தொடர்பு எல்லையில இல்ல... அதனால தெரியலை!'' என்று சமாளித்தார்.</p>
<p style="text-align: center"><img align="middle" width="600" height="422" alt="" src="http://cdnw.vikatan.com/av/2014/02/ndmxzj/images/p83.jpg"></p>
<p class="content"><span style="color: #ff0000"><strong><img align="left" style="width: 25px; height: 14px" alt="" src="http://cdnw.vikatan.com/av/2014/02/ndmxzj/images/dot2(1).jpg">சமீபத்தில் எந்த மத்திய அமைச்சரின் வீட்டின் முன் பைப் வெடிகுண்டு கண்டெடுக்கப்பட்டது?</strong></span></p>
<p class="content"><span style="color: #0000ff"><strong>நாராயணசாமி.</strong></span></p>
<p class="content"><span style="color: #ff6600"><strong>குஷ்பு</strong></span>: ''நாராயணசாமி. டெல்லி ஃப்ளைட்ல அடிக்கடி பார்ப்பேன். 'என்னம்மா... நல்லா இருக்கீங்களா?’னு நலம் விசாரிப்பார்!''</p>
<p class="content"><span style="color: #ff6600"><strong>நீலிமா ராணி</strong></span>: ''ஓ மை காட். வெடிகுண்டா?'' என்று அதிர்ச்சி காட்டி அப்பீட் ஆகிறார்.</p>
<p class="content"><span style="color: #ff6600"><strong>பழ.கருப்பையா</strong></span>: ''என்னது பைப் வெடிகுண்டா?'' என்று அதிர்ச்சியானவரிடம் பதிலைச் சொன்னதும், ''அட... நம்ம நாராயணசாமியா? அவர் வீட்டு வாசல்ல வெடிக்காம இருந்த ஒரு வெடிகுண்டைக் கண்டெடுத்தாங்கனு படிச்சேன். ஆனா, நீங்க ஏதோ மும்பை, கொல்கத்தாவுல கண்டெடுத்த மாதிரி கேட்டதும் குழம்பிட்டேன். 'இந்தப் பதிலை நான் மிஸ் பண்ணிட்டேன்’னு நியாயமா எழுதிடுங்க தம்பி!''</p>
<p class="content"><span style="color: #ff6600"><strong>ராஜேந்திரன்</strong></span>: ''ண்ணா தேங்ஸுங்கோ..! சைபர் மார்க்னு நினைச்சிட்டு இருந்தேன். தெரிஞ்ச கேள்வியை கேட்டு தெம்பு வர வைச்சுட்டீங்க. பாண்டிச்சேரிக்காரர்... அமைச்சர் நாராயணசாமி வீட்டு வாசல்ல இருந்து எடுத்தாங்க!''</p>
<p class="content"><span style="color: #ff0000"><strong><img align="left" style="width: 25px; height: 14px" alt="" src="http://cdnw.vikatan.com/av/2014/02/ndmxzj/images/dot2(1).jpg">குடிநீர்க் கட்டணம் பாக்கி வைத்திருந்தோர் பட்டியலில் இடம்பெற்ற உலகப் புகழ் பெற்ற இந்தியர் யார்?</strong></span></p>
<p class="content"><span style="color: #0000ff"><strong>சச்சின் டெண்டுல்கர்</strong></span>.</p>
<p class="content"><span style="color: #ff6600"><strong>குஷ்பு</strong></span>: ''சச்சின் டெண்டுல்கர். இந்தியாவுக்கான பெருமை. முன்னேறணும்னு நினைக்கிறவங்களுக்கு முன்னுதாரணம். ஏமாத்தணும்னு நினைச்சிருக்க மாட்டார். மறந்திருப்பார்!''</p>
<p class="content"><span style="color: #ff6600"><strong>நீலிமா ராணி</strong></span>: பதிலைக் கேட்டுத் தெரிந்துகொண்டவர், ''ரொம்ப எளிமையான மனிதர். கிரவுண்ட்ல கோபம் வர்ற மாதிரி டீஸ் பண்ணாலும், ரொம்ப கண்ணியமா நடந்துப்பார். ஜெம் ஆஃப் எ பெர்சன். அவரா..? சான்ஸே இருக்காது. வீட்ல யாராவது கட்ட மறந்திருப்பாங்க!''</p>
<p class="content"><span style="color: #ff6600"><strong>பழ.கருப்பையா</strong></span>: ''உலகப் புகழ்பெற்ற அந்த இந்தியர் அவ்வளவு ஏழ்மையான ஆளா?'' என்று ஆச்சரியப்பட்டவரிடம் பதிலைச் சொன்னதும் இன்னும் ஆச்சரியம் காட்டுகிறார். ''தம்பி உலகத்துல புரொடக்ட்டிவ் ஃபோர்ஸ், நான்- புரொடக்ட்டிவ் ஃபோர்ஸ்னு ரெண்டு பேர் இருக்காங்க. அதாவது, ஒரு பொருளையோ, சேவையையோ கண்டுபிடிக்கிற, மக்களுக்காக தயாரிக்கிற விவசாயிகள், விஞ்ஞானிகள் எல்லாம் உற்பத்திச் சக்திகள். இவங்கதான் புரொடக்ட்டிவ் ஃபோர்ஸ். இவங்களுக்கு எந்தச் சலுகையும் நாம தர்றதே இல்லை. உற்பத்தி சக்தி அல்லாத நாட்டுக்காக, மக்களுக்காக எந்த நல்ல விஷயத்தையும் செய்யாதவங்க நான்-புரொடக்ட்டிவ் ஃபோர்ஸ். அவங்கதான் அரசபோக வாழ்க்கை வாழ்ந்துட்டு இருக்காங்க. இந்த டெண்டுல்கர்கூட ஏற்கெனவே வெளிநாட்டு காரை இறக்குமதி பண்ணிட்டு வரி கட்டலைனு ஒரு விவகாரத்துல சிக்குனார்ல!''</p>
<p class="content"><span style="color: #ff6600"><strong>ராஜேந்திரன்</strong></span>: ''உள்ளூர் புகழ் இந்தியர்களைப் பத்தியே டப்பா டான்ஸ் ஆடுது. இதுல, உலகப் புகழ்பெற்ற இந்தியரா? ம்க்கும்!'' என்றவர் பதிலைத் தெரிந்து கொண்டதும், ''சமயத்துல வேலைப் பரபரப்புல கரன்ட் பில், டெலிபோன் பில் கட்ட மறந்திருப்போம்ல... அப்படி அவரும் பிஸியா இருந்ததுல மறந்திருப்பாரோ என்னவோ?''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஒரு செய்தி ஒரு சிறுகதை!</div>
<div class="subtitle1">விகடன் மேடை -  அ.முத்துலிங்கம் பதில்கள்</div>
<div class="subtitle2">வாசகர் கேள்விகள்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff6600"><strong>மு.ரா.பாலாஜி, கோலார் தங்கவயல்.</strong></span><span style="color: #ff0000"><strong> </strong></span></p>
<p class="content"><span style="color: #ff0000"><strong>''ஓர் அதீதக் கற்பனைதான்... ஆனாலும் பதில் சொல்லுங்களேன்! தமிழ் எழுத்தாளர்களில் ஒருவரை 'பாரத ரத்னா’ விருதுக்கு சிபாரிசு செய்யலாம் என்றால், உங்கள் பரிந்துரை யார்?''</strong> </span></p>
<p class="content">''அதீதக் கற்பனை இல்லை. எழுத்தாளர் ஜெயமோகன், அதற்கு முற்றிலும் தகுதியானவர்!''</p>
<p class="content"><span style="color: #ff6600"><strong>க.முருகானந்தம், வீரமரசன்பேட்டை.</strong></span></p>
<p class="content"><span style="color: #ff0000"><strong>''உங்கள் கதைகளில் உணவு வகைகளைச் சுவையுற வர்ணிப்பீர்கள். கனடா வாழ் தமிழர்களின் உணவுக் கலாசாரம் பற்றி சொல்லுங்களேன்?''</strong></span></p>
<p class="content">''ஈழத் தமிழர்களிடையே இட்லி, தோசைக்கு இடம் கிடையாது. எங்கள் உணவு புட்டு, இடியப்பம், அப்பம், சோறு, கறி. சாம்பார், ரசம்கூட வீடுகளில் வருடத்துக்கு இரண்டு முறைதான். இந்திய எழுத்தாளர்கள் யாராவது கனடாவில் எங்கள் வீடுகளுக்கு வந்தால், அவர்களுக்கு விருந்தளிக்க நாங்கள் திணறிவிடுவோம்.</p>
<p class="content">கனடாவில் மூன்று லட்சம் தமிழர்கள் வாழ்கிறார்கள். 100 உணவகங்கள் ஈழத்து உணவு வகைகளை, முறுக்கு, அரியாரம், மோதகம், வடை, வாய்ப்பன், பனங்காய் பணியாரம் என்று செய்து தள்ளுகின்றன. ஆனால், உலகில் வேறு எங்கேயும் கிடைக்காத ஓர் அரிய உணவு இங்கே பிரபல மாகி வருகிறது. இதன் செய்முறை மிகவும் ரகசியமாகப் பாதுகாக்கப்படுகிறது.</p>
<p class="content"><img align="left" width="63" height="87" alt="" src="http://cdnw.vikatan.com/av/2014/02/ndmxzj/images/p54b.jpg">இளம் ஆட்டு இறைச்சி, ஒமேகா-3 மீன் எண்ணெய் முட்டை, கூனிறால், வெள்ளைப் பூண்டு, லீக்ஸ் என்று பலவிதமான  கூட்டுப்பொருள்கள் தேவை. ஒலிவ் எண்ணெயில் பொரிக்கப்பட்டு பொன் நிறத்தில் இது கிடைக்கும். ஒருமுறை சாப்பிட்டவர் மீண்டும் கேட்பார். இன்னொரு முறை சாப்பிட்டவர் வாழ்நாள் முழுக்கச் சாப்பிடுவார். சுவையின் உச்சம்.</p>
<p class="content">இன்னொரு விசேஷம், இந்த உணவு, ஈழத்து யுத்தகால அவல நினைவுகளை தலைமுறை தலைமுறையாகக் கடத்தும். யூதர்கள் 3,400 வருடங்களுக்கு முன்னர் எகிப்தைவிட்டு துரத்தப்பட்ட நாளை இன்றும் புளிக்காத அப்பம் உண்டு, விரதம் காப்பதுபோல, இதுவும் எங்கள் எதிர்கால விரத உணவாக மாறலாம். இந்த உணவின் பெயர் 'மிதிவெடி’ (landmine). அதே வடிவத்தில் கிடைக்கும்!''</p>
<p class="content"><span style="color: #ff6600"><strong><img align="right" width="300" height="246" alt="" src="http://cdnw.vikatan.com/av/2014/02/ndmxzj/images/p54d.jpg">பிரவீன்குமார், செம்பறை</strong></span><span style="color: #ff0000"><strong>.</strong></span></p>
<p class="content"><span style="color: #ff0000"><strong>''உலக நியதிகளைக் கவனத்தில்கொண்டு சொல்லுங்கள்... தமிழகத்தில் எழுத்தாளர்களுக்கு வழங்கப்படுவது அதீத மரியாதையா... அவமானப் புறக்கணிப்புகளா?''</strong></span></p>
<p class="content">''இப்போதுதான் தமிழ்நாட்டில் தமிழ் எழுத்தாளர்களை மதிக்க ஆரம்பித்திருக்கிறார்கள். இது நல்ல காரியம். வருடாவருடம் இலக்கியத் துக்கு எத்தனையோ விருதுகளும் பரிசுகளும் வழங்கப்பட்டு வருகின்றன. அதீத மரியாதை என்று சொல்ல முடியாது; புறக்கணிப்பும் இல்லை. புத்தகச் சந்தையில் புத்தகங்களை வாங்கிவிட்டு ஆசிரியரிடம் கையெழுத்து வாங்க வரிசையில் நின்றதாக நண்பர் ஒருவர் சொன்னார். 20 வருடங்களுக்கு முன்னர் இப்படி ஒரு காட்சியைக் கற்பனை செய்ய முடியுமா? வரவேற்கவேண்டிய மாற்றம்!''</p>
<p class="content"><span style="color: #ff6600"><strong>சு.கலியபெருமாள், தொண்டராயன்பாடி.</strong></span></p>
<p class="content"><span style="color: #ff0000"><strong>''எழுத்தாளர்களின் வெற்றிக்குப் பின்னணியில் அவர்களுடைய மனைவியின் பங்கும் இருக்கிறதுதானே?''</strong></span></p>
<p class="content"> ''நிச்சயமாக. என்னை ஒழுங்குசெய்வது என் மனைவிதானே! ஒருநாள் என் மனைவி என் அலுவலக அறைக்கு வந்தார். இரண்டு கைகளையும் இடுப்பில் வைத்துக்கொண்டு ராணுவத்தைப் பார்வையிட வந்த ஜெனரல் போல இரண்டு பக்கமும் பார்த்தார். பல புத்தகங்கள் திறந்து நிலத்தில் கிடந்தன. நோட்டுப் புத்தகங்கள், பாதி எழுதியபடி சிதறியிருந்தன. கம்ப்யூட்டரில் நான் வேகமாகத் தட்டச்சு செய்துகொண்டிருந்தேன். மனைவி கேட்டார். 'இதுவெல்லாம் குப்பையாகக் கிடக்கிறதே. ஒழுங்காய் அடுக்கிவைக்க ஏலாதா? அதன் பின்னர் எழுதினால் என்ன?’ நான் சொன்னேன், 'நான் எழுதிக்கொண்டிருக்கிறேன்’. மனைவி ஒவ்வொன்றாக அடுக்கிவைக்கத் தொடங்கினார். இது முக்கியமானது. நான் அவர் எங்கே வைக்கிறார் என்று பார்த்தால்தான் மறுபடியும் இழுத்து எடுத்து வேலையைத் தொடரலாம். ஆகவே, நானும் சேர்ந்துகொண்டேன். அன்றைய எழுத்து, முடிவுக்கு வந்தது அப்படித்தான்.</p>
<p style="text-align: center"><img align="middle" width="650" height="322" alt="" src="http://cdnw.vikatan.com/av/2014/02/ndmxzj/images/p54c.jpg"></p>
<p class="content">எனக்கு ஒரு கதை ஞாபகம் வருகிறது. ஜூன் 1815. வாட்டர்லூ போர் நடக்கிறது. இங்கிலாந்து கோமகன் வெலிங்டனின் படைக்கும், பேரரசன் நெப்போலியனின் ஃபிரெஞ்சுப் படைக்கும் இடையில் பெரும் போர். ஒவ்வொரு விநாடியும் 'வாழ்வா... சாவா?’ என்பது போன்ற நிலை. லண்ட னில் இருந்து கணக்காளர்கள் ஓயாது வெலிங்டனுக்கு போர்க்களத்துக் கணக்கு விவரங்களை உடனுக்குடன் எழுதி அனுப்பும்படி தொந்தரவு கொடுக்கிறார்கள். பொறுக்க முடியாமல் கோமகன் வெலிங்டன், லண்டனுக்கு இன்றைக்கும் பேசப்படும் புகழ்பெற்ற கடிதம் ஒன்று எழுதினார். 'இன்றைய கணக்கு விவரங்கள். ஒரு ஷில்லிங் ஒன்பது பென்ஸ் கணக்கில் இடிக்கிறது. ராஸ்ப்பெர்ரி ஜாம் போத்தல் ஒன்றைக் காணவில்லை. மேன்மைதாங்கிய அரசரின் சேவகர்களுக்கு லண்டனில் என்ன வேண்டும்? ஜாம் போத்தலைக் கண்டுபிடிக்க வேண்டுமா? அல்லது நான் நெப்போலியனை அடித்துத் துரத்த வேண்டுமா?’</p>
<p class="content">இப்போது நான் கேட்கிறேன்... நான் என்ன செய்யவேண்டும்? யாராவது சொல்லுங்கள். அறையைத் துப்புரவாக்க வேண்டுமா? அல்லது எழுதவேண்டுமா?''</p>
<p class="content"><span style="color: #ff6600"><strong>க.எழிலரசன், சோழமாதேவி.</strong></span></p>
<p class="content"><span style="color: #ff0000"><strong>''தமிழில் இப்போது 800 பக்கங்கள், 1,000 பக்கங்கள் என்ற அளவில் நாவல்கள் வருகின்றன. இந்தத் திடீர் மாற்றம் எப்படி நிகழ்ந்தது? இது வரவேற்கத்தக்கதா?''</strong></span></p>
<p class="content"> ''அதிகப் பக்கங்கள் கொண்ட நாவல்கள் வருவதற்குக் காரணம் கணினிதான். ஆதியில் எழுதுவதற்கே சிரமப்பட்டார்கள். ஓலையில் எழுத் தாணியால் எழுதினார்கள். பிறகு தொட்டு எழுதும் பேனா, அதைத் தொடர்ந்து பால்பாயின்ட். பின்னர் தட்டச்சு மெசின், இப்போது கணினி. முன்பு அமெரிக்க நூலகங்களில் தட்டச்சு மெசின் இருக்கும் ஒரு துளையில் 10 சென்ட் போட்டால், அரை மணி நேரம் தட்டச்சு செய்யலாம். ரே பிராட்பெர்ரி என்கிற எழுத்தாளர் 10 சென்ட் காயினைப் போட்டுவிட்டு அசுர வேகத்தில் அடிப்பார். அடுத்த நாளும் அப்படியே செய்வார். இப்படி 10 டொலர் செலவழித்து தட்டச்சு செய்து பலநாட்கள் எழுதிய நாவல்தான் 'Fahrenheit 451’. இது 192 பக்கங்கள் மட்டுமே கொண்டது. ஆனால், 100 லட்சம் பிரதிகள் விற்றுத் தள்ளியது.</p>
<p class="content"><img align="right" width="300" height="253" alt="" src="http://cdnw.vikatan.com/av/2014/02/ndmxzj/images/p54.jpg">கணினி வந்த பின்னர், எழுதுவது இலகுவாகிவிட்டது. அடிக்க அடிக்க வார்த்தைகள் வந்துகொண்டே இருந்தன. எதற்கு வீணாக்குவேன் என்று வசனமாக்கினார்கள். அது நாவலாகியது.</p>
<p class="content">சமீபத்தில் வரும் அநேகமான நாவல்கள், சொன்னதையே திரும்பச் சொல்கின்றன. நோபல் பரிசுபெற்ற எழுத்தாளர் ஏர்னெஸ்ட் ஹெமிங்வே எழுதிய 'கிழவனும் கடலும்’ நாவல் 127 பக்கங்கள்தான். 'யசுனாரி கவபாட்டா’ எனும் ஜப்பானிய எழுத்தாளரும் நோபல் பரிசு பெற்றவர்தான். புகழ்பெற்ற அவருடைய நாவலான 'தூங்கும் அழகிகள் இல்லம்’ 148 பக்கங்கள் மட்டுமே. நீண்ட நாவல்கள் எழுதுவதில் குறையொன்றும் இல்லை. குறைந்த பக்கங்களில் சொல்ல வந்த விசயத்தை நறுக்கென்று சொல்லிவிடக்கூடிய எழுத்தாளர்களும் இருக்கிறார்கள்!''</p>
<p class="content"><span style="color: #ff6600"><strong>ச.தேவராஜன், பெருந்துறை.</strong></span></p>
<p class="content"><span style="color: #ff0000"><strong>''சிறுகதைகளுக்கான கருவை எங்கிருந்து எடுப்பீர்கள்?''</strong></span></p>
<p class="content">''எதில் இருந்தும் கிடைக்கும். ஒரு துண்டு செய்தியில் இருந்துகூட..! சமீபத்தில் நான் வாசித்த செய்தி இது.</p>
<p class="content">என்னுடைய மகன் வசிக்கும் மாநிலத்தின் பெயர் மொன்ரானா. அமெரிக்காவில் அதிகம் கவனிக்கப்படாத மாநிலம் இது. இந்த மாநிலப் போலீஸாருக்கு, வெடிகுண்டு மோப்பம் பிடிக்கும் நாய் ஒன்று தேவைப்பட்டது. பயிற்சி கொடுத்த நல்ல நாய் ஒன்றின் விலை 20,000 டொலர்கள். ஆனால், இஸ்ரேல் நாடு, உபயோகத்தன்மை முடிந்துவிட்ட ஒரு நாயை இலவசமாகத் தருவதாகச் சொன்னது. போலீஸாரும் அதை வாங்கிவிட்டார்கள். ஆனால், அதை வாங்கிய பின்னர்தான் ஒரு பிரச்னை ஆரம்பித்தது. அந்த நாய்க்கு ஆங்கிலம் தெரியாது. ஹீப்ரு மொழியில் ஆணை கொடுத்தால்தான் செய்யும். ஒரு போலீஸ்காரர் மெனக்கெட்டு ஹீப்ரு வார்த்தைகளைப் பாடமாக்கி ஆணை கொடுத்துப் பார்த்தார். அப்போதும் நாய் திரும்பிப் பார்க்கவில்லை.</p>
<p class="content">மொன்ரானாவில் யூதர்கள் மிக மிகக் குறைவு. ஹீப்ரு மொழி பேசும் ஒருவரை அங்கே அபூர்வமாகவே காண முடியும். அதிர்ஷ்டவசமாக யூத பாதிரியார் ஒருவரைக் கண்டுபிடித்தார்கள். அவர் ஹீப்ரு மொழியில் ஆணை கொடுத்ததும், வெடிகுண்டு நாய் துள்ளித் துள்ளி அவர் கட்டளைகளை நிறைவேற்றியது. போலீஸாருக்கு மட்டற்ற மகிழ்ச்சி. ஒவ்வொரு ஞாயிறும் ஒரு போலீஸ்காரர் பாதிரியாரிடம் சென்று ஹீப்ரு வார்த்தைகளின் சரியான உச்சரிப்புகளை படித்துக்கொண்டார். மூன்று மாதங்களில் நாய் போலீஸ்காரரின் ஹீப்ரு கட்டளைகளை பட்பட்டென்று நிறைவேற்றியது.</p>
<p class="content">மொன்ரானா மக்களுக்கு தங்கள் மாநிலத்துக்கு ஒரு வெடிகுண்டு நாய் கிடைத்ததில் மிகவும் சந்தோசம். போலீஸ்காரருக்குக் கட்டளைகள் கொடுப்பதில் சந்தோசம். நாய்க்குக் கட்டளைகளை நிறைவேற்றுவதில் சந்தோசம்.</p>
<p class="content">இந்த விவகாரத்தில் ஆகச் சந்தோசப்பட்டது யூத பாதிரியார்தான். அந்தப் பெரிய மாநிலத்தில் இவ்வளவு நாளும் பாதிரியாருக்கு ஹீப்ரு பேசுவதற்கு ஒரு நாயும் இருக்கவில்லை. இப்போது இருந்தது!</p>
<p class="content">இது ஒரு கச்சிதமான சிறுகதைக்கான கரு அல்லவா!''</p>
<p style="text-align: right"><span style="color: #ff0000"><strong>- இன்னும் கதைக்கலாம்... </strong></span></p>
<hr>
<p class="content"><img alt="" align="left" style="width: 21px; height: 7px" src="http://cdnw.vikatan.com/av/2014/02/ndmxzj/images/dot2.jpg">''விமர்சனங்கள், ஓர் எழுத்தாளனை எப்படிப் பாதிக்கிறது?''</p>
<p class="content"><img alt="" align="left" style="width: 21px; height: 7px" src="http://cdnw.vikatan.com/av/2014/02/ndmxzj/images/dot2.jpg">''இலக்கியவாதிகள் ஏன் அரசியல் பேசுவதில்லை?''</p>
<p class="content"><img alt="" align="left" style="width: 21px; height: 7px" src="http://cdnw.vikatan.com/av/2014/02/ndmxzj/images/dot2.jpg">'' 'நெருக்கடிகள்தான் கலைகளை உருவாக்குகின்றன என்றால், நெருக்கடிகளும் வேண்டாம் கலையும் வேண்டாம்’ என்று சொல்லியிருப்பார் சுந்தர ராமசாமி. நீங்கள் சொல்லுங் கள்... இவைதான் கலையின் ஊற்றுக்கண்களா?''</p>
<p style="text-align: right"><span style="color: #ff0000"><strong>அடுத்த வாரம்... </strong></span></p>
<p class="content"><span style="color: #ff0000"><strong><img alt="" align="left" width="34" height="63" src="http://cdnw.vikatan.com/av/2014/02/ndmxzj/images/p54a.jpg">அ</strong></span>ன்பு வாசகர்களே... எங்களுடன் தொடர்புகொள்ளும்போது உங்கள் செல்போன் எண்/இ-மெயில் முகவரி குறிப்பிட மறக்காதீர்கள். உங்கள் படைப்புகள் எதுவானாலும் ஒரு பிரதி எடுத்துவைத்துக்கொண்டு அனுப்புங்கள். தபால் தலை மற்றும் சுயவிலாசமிட்ட உறை இணைக்க வேண்டாம். படைப்பு தேர்வாகாதபட்சத்தில் திருப்பி அனுப்ப இயலாது. இரண்டு மாதங்களுக்குள் எங்களிடம் இருந்து தகவல் கிடைக்காவிட்டால், உங்கள் படைப்பு தேர்வு பெறவில்லை என்பதைப் புரிந்துகொள்ள வேண்டுகிறோம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">“இது அறியாதவர்கள் செய்த பிழை!”</div>
<div class="subtitle1">ஒரிஸ்ஸா கொடூரம்...</div>
<div class="subtitle2">பரிபாடாவிலிருந்து நேரடி ரிப்போர்ட் </div>
<div class="subtitle3"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="423" height="172" src="http://cdnw.vikatan.com/av/2014/02/ndmxzj/images/p67.jpg"></p>
<p class="content"> <span style="color: #ff0000"><strong>'ஆ</strong></span>ஸ்திரேலியரான கிறிஸ்தவ மதப் பிரசாரகர் கிராம் ஸ்டீவர்ட் ஸ்டெயின்ஸ், தன்னுடைய இரண்டு மகன்களுடன் ஒரிஸ்ஸாவில் உயிருடன் எரித்துக் கொல்லப்பட்டார்!’</p>
<p class="content">மயூர்பஞ்ச் மாவட்டத் தலைநகரான  பரிபாடா கிராமத்தில் இருந்துதான் தன் சேவைகளைச் செய்துவந்தார் ஸ்டெயின்ஸ். பரிபாடா என்பதும் மாவட்டத் தலைநகர் என்ற ஹோதாவோடு இல்லை. மெயின் பஜார் என்ற பெயரில் 15 சாராயக் கடைகள். ஒரே ஒரு ஆட்டோகூட இறக்குமதி ஆகாமல், இன்னமும் மூச்சிரைக்க சைக்கிள் ரிக்ஷா மிதித்துக்கொண்டிருக்கிறார்கள்!</p>
<p class="content">இவ்வளவு பின்தங்கிய ஓர் இடத்தில்தான் சேவை செய்யவேண்டும் என்று தீர்மானமாக இருந்திருக்கிறார் ஸ்டெயின்ஸ். தொழுநோயாளிகளின் மறுவாழ்வும், பக்கத்து மலைப்பிரதேசங்களில் உள்ள ஆதிவாசி இனத்தவரை கிறிஸ்துவின்பால் மனம் திரும்பச் செய்வதுமான வேலையை எடுத்துக்கொண்டார்.</p>
<p class="content">கணவர் ஸ்டெயின்ஸின் பணிகளில் தன்னை முழுக்க ஈடுபடுத்திக்கொண்டவர் அவருடைய காதல் மனைவி கிளாடிஸ். மூத்த மகளும் மகனும் ஊட்டியில் படித்துக்கொண்டிருக்க, கடைக்குட்டி மகனுடன் பரிபாடாவில் இருந்துகொண்டு, 'இவாஞ்சலிக்கல் மிஷனரி சொஸைட்டி’ என்ற அமைப்பைக் கவனித்துவந்தார்.</p>
<p class="content">பரிபாடாவில் கிளாடிஸைச் சந்திக்கச் சென்றோம். ''நான் என்ன சொல்ல வேண்டும்?'' என்று கேட்டார் கிளாடிஸ் வருத்தங்களை வெளிப்படுத்தாத ஒரு குரலில்.</p>
<p class="content">''சொல்லுங்கள்... உங்கள் கணவரைப் பற்றி... அவரை நீங்கள் இந்தியாவில் சந்தித்து, இங்கேயே கல்யாணமும் செய்துகொண்டு, அவருடைய பணிகளில் பங்கெடுத்துக்கொண்டது பற்றி... இரண்டு மகன்களுடனும் அவர் உங்களைவிட்டுப் பிரிந்துபோனது பற்றி...'' என்றோம்.</p>
<p class="content"><img alt="" align="right" width="300" height="499" src="http://cdnw.vikatan.com/av/2014/02/ndmxzj/images/p67a.jpg">கட்டுப்பாடு கலைந்து, மெல்லிய ஒரு நெகிழ்வுடன் பேச ஆரம்பித்தார் கிளாடிஸ். ''15 வருட வாழ்க்கை. மிருதுவான மனிதர். உரத்தக் குரலில் பேசத் தெரியாதவர். பிள்ளைகளை எதற்காகவாவது அவர் கண்டித்தால்கூட திட்டுகிறாரா, கொஞ்சுகிறாரா என்பதே தெரியாது. அவ்வளவு மென்மையாக இருப்பார்.</p>
<p class="content">ஆஸ்திரேலியாவில் அவருடைய குடும்பம் மிக ஏழ்மையானது. அவருடைய அம்மாதான் உழைத்து,  மகனைக் காப்பாற்றினார். பிரமாதமான மாணவராகப் பள்ளிக்கூடத்தில் விளங்கிய அவரால், பள்ளி இறுதி வகுப்புக்கு மேல் தொடர முடியவில்லை. வசதி இல்லை. 'எனது ஏழ்மை, என்னை ஏழைகளின்பால் திருப்பியது’ என்று சொல்வார்.</p>
<p class="content">ஒருநாள், 'நான் என்ன செய்ய வேண்டும்?’ என்று கடவுளிடம் கேட்டாராம் ஸ்டெயின்ஸ். 'உனக்கு இந்தியாவில் வேலை இருக்கிறது’ என்று கடவுள் சொல்ல, இங்கு வந்து தன் சேவையை ஆரம்பித்திருக்கிறார். ஆஸ்திரேலியாவில் நான் இருக்கும்போதே, இந்தியாவில் இருந்த ஸ்டெயின்ஸுடன் கடிதத் தொடர்பு ஏற்பட்டது. அது பேனா நட்பாக மாறியது. பிற்பாடு நான் இந்தியாவுக்கு வந்து என் பணிகளை ஆரம்பித்தபோது, அவரை நேரில் சந்தித்தேன். கல்யாணம் செய்துகொண்டோம்...'' என்றார் கிளாடிஸ்.</p>
<p class="content">1965-ல் ஒரிஸ்ஸாவுக்கு வந்த ஸ்டெயின்ஸ், மயூர்பஞ்ச் மாவட்டத்தில் ஏற்கெனவே இருந்த ஒரு மிஷனரி அமைப்பில் தன்னை ஈடுபடுத்திக்கொண்டார். தொடர்ந்து 33 வருடங்களாக ஒரே நோக்கமாக வேலை செய்துவந்தார். பக்கத்து மலைப் பகுதிகளில் ஹோ, ஸந்த்தாலி என்று இரண்டு பழங்குடி இனங்கள். ஒரிய மொழியோடு அவர்களுடைய மொழிகளையும் கற்றுக்கொண்டார் ஸ்டெயின்ஸ். ஒரியா, ஸந்த்தாலி மொழிகளில் நீதிபோதனைப் புத்தகங்களை மொழிபெயர்த்திருக்கிறார்.</p>
<p class="content">பழங்குடி இனத்தவர்களிடம் கிறிஸ்துவின் மகிமைகளைப் பிரசங்கம் செய்வதற்காகவே 'வன முகாம்’ என்ற நிகழ்ச்சியை வடிவமைத்தார் ஸ்டெயின்ஸ். காட்டுப் பகுதிகளுக்குச் சென்று பிரசங்கம் செய்வார். அப்படி ஒரு நிகழ்ச்சிதான் அவர் கடைசியாகத் திட்டமிட்டு இருந்த மனோகர்புர் முகாம். கியோஞ்சர் மாவட்டத்தில் இருக்கும் மலைப் பகுதிக் கிராமம் அது. இந்த முகாமில் ஸ்டெயின்ஸுடன் சென்று கலந்துகொண்ட அவரது ஆஸ்திரேலிய நண்பர் கில்பர்ட் வென்ஸிடம் பேசினோம்.</p>
<p class="content"><img alt="" align="left" width="250" height="241" src="http://cdnw.vikatan.com/av/2014/02/ndmxzj/images/p67b.jpg">''நான் ஸ்டெயின்ஸைச் சந்திக்க இப்போதுதான் முதன்முதலாக இந்தியாவுக்கு வந்தேன். மனோகர்புர் முகாம் பற்றிக் கேள்விப்பட்டதும் உற்சாகமாக நானும் கிளம்பினேன். ஸ்டெயின்ஸின் மனைவி கிளாடிஸும் மகள் எஸ்தரும் பக்கத்துக் கிராமமான தாகுர்முண்டாவிலேயே தங்கிக்கொண்டார்கள்.</p>
<p class="content">ஸ்டெயின்ஸுக்கு ஒரு வழக்கம். முகாம்களுக்குப் போனால் சர்ச்சிலோ, வசதியான குடியிருப்பிலோ தங்காமல் தனது வேனில்தான் உறங்குவார். அன்றிரவு ஒன்பதே முக்கால் மணிக்கு எனக்கு 'குட் நைட்’ சொல்லிவிட்டு மகன்கள் பிலிப்ஸ், திமோதி ஆகியோருடன் வேனுக்குள் சென்று படுத்துவிட்டார்.</p>
<p class="content">நள்ளிரவு பன்னிரண்டே முக்கால் மணிக்குக் களேபரமான சத்தம் கேட்டது. விழித்துப் பார்த்தால்... கடவுளே, அந்தத் தருணத்தை என்னால் மீண்டும் நினைத்துப் பார்க்க முடியவில்லை...'' - சிலிர்த்துக்கொள்கிறார் கில்பர்ட்.</p>
<p class="content"><span style="color: #ff0000"><strong>வி</strong></span>ழித்துப் பார்த்தவர்கள் விபரீதக் காட்சியைக் கண்டார்கள். 50, 60 பேர் கும்பல். கையில் வில்லும் அம்புமாக ஆயுதங்கள்... ஸ்டெயின்ஸும் இரண்டு மகன்களும் இருந்த வேன் எரிந்துகொண்டிருக்கிறது. காப்பாற்றப் போன கிராமத்தினரையும் நண்பர்களையும் விஷமிகள் கும்பல் வில் முனையில் மிரட்டிவைத்திருக்க, வேன் எரிந்து முடிந்தது. கடைசியில், மிஞ்சியது கரிந்த வேனும், அடையாளம் தெரியாதபடி எரிந்துபோன மூவரின் உடல்களும்தான்!</p>
<p class="content">மறுநாள் கொடூரம் வெளியே தெரியவர, தினசரிகள் கதறின. வெளிநாட்டு மீடியா இந்தச் செயலையொட்டி இந்தியாவையே கடுமையாக விமர்சிக்க ஆரம்பித்தது. தினமும் அமைச்சர்கள், அதிகாரிகள் குழு, சம்பந்தப்பட்ட இடத்துக்கு விஜயம் செய்து, பேசிப் பேசி மாய்கிறது. ஆனால், கணவரையும் இரண்டு மகன்களையும் உயிரோடு எரியக் கொடுத்துவிட்டு, 13 வயது மகள் எஸ்தருடன் தன்னந்தனித்து நிற்கும் கிளாடிஸின் சோகம்தான் பரிதாபமானது.</p>
<p class="content"><img alt="" align="right" width="200" height="323" src="http://cdnw.vikatan.com/av/2014/02/ndmxzj/images/p67c.jpg">10,000 பேர் கலந்துகொண்ட ஸ்டெயின்ஸின் இறுதிச்சடங்கில், தன் கணவருக்குப் பிடித்தமான ஒரிய மொழிப் பாடலைப் பாடச் சொன்னார் கிளாடிஸ். பாடினார்கள்...</p>
<p class="content"><span style="color: #ff6600">'கேளுங்கள் மானிடரே<br>
ஒருபோதும் மறக்க முடியாத<br>
ஒரு பெரும் கதையை...<br>
ஒரு மனிதன் விண்ணிலிருந்து<br>
இங்கு வந்தான்<br>
மனிதர்களின் துயர் துடைக்க<br>
தன் வாழ்வைத் தந்தான்...’</span></p>
<p class="content">இறுதிச்சடங்கில் தன் மகள் எஸ்தருடன் சேர்ந்து, தானும் ஓர் ஆங்கிலப் பாடலைப் பாடினார் கிளாடிஸ்...</p>
<p class="content"><span style="color: #ff6600">'அவர் இன்னும் வாழ்கிறார்<br>
அந்தத் துணிவில் நாங்கள்<br>
நாளையை எதிர்க்கொள்வோம்...’</span></p>
<p class="content">கிளாடிஸ் நம்மிடம் பேசும்போதும், ''எனக்குத் துக்கமாகத்தான் இருக்கிறது. ஆனால், யார் மீதும் கோபம் இல்லை. அவருக்கு எதிரி என்று எவரும் இருக்க முடியாது. இது தாங்கள் இன்னது செய்கிறோம் என்று அறியாதவர்கள் செய்த பிழை. கிறிஸ்து அவரை இந்தப் பூமிக்கு அனுப்பினார். திரும்ப அழைத்துக்கொண்டுவிட்டார்...'' என்றார்.</p>
<p class="content">''அடுத்து என்ன செய்வதாக இருக்கிறீர்கள்..?''</p>
<p class="content">''இங்கே உள்ள சகோதர, சகோதரிகளை என் கணவர் நேசித்ததைப் போலவே நானும் நேசிக்கிறேன். இவர்களுக்கு அன்பும் கவனிப்பும் தேவையாக இருக்கிறது. அதை இவர்களுக்கு என் கணவர் கொடுத்ததைப் போல நானும் கொடுக்க வேண்டும். இங்குதான் இருக்கப்போகிறேன். என் கணவரின் சேவைகளைத் தொடர்வேன்...'' என்கிறார் ஸ்டெயின்ஸின் மனைவி கிளாடிஸ்.</p>
<p class="content">கடவுளின்மீது கொண்ட விசுவாசத்தால், கிளாடிஸ் உறுதியாக இருக்கிறார்!</p>
<p style="text-align: right"><span style="color: #0000ff"><strong>- ரமேஷ் வைத்யா</strong></span></p>
<p style="text-align: right"><span style="color: #000000"><strong>படங்கள்:</strong></span><span style="color: #0000ff"><strong> கே.கார்த்திகேயன்</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பொக்கிஷம் - அன்று...</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="840" alt="" src="http://cdnw.vikatan.com/av/2014/02/ndmxzj/images/p72.jpg"></p>
<p style="text-align: center"><img align="middle" width="600" height="867" alt="" src="http://cdnw.vikatan.com/av/2014/02/ndmxzj/images/p73.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பொக்கிஷம் - ஆபீஸ் ஜோக்ஸ்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="500" height="1393" src="http://cdnw.vikatan.com/av/2014/02/ndmxzj/images/p70.jpg"></p>
<p style="text-align: center"><img align="middle" width="600" height="414" alt="" src="http://cdnw.vikatan.com/av/2014/02/ndmxzj/images/p71.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சென்னைக்கு மிக அருகில் திருச்சி!</div>
<div class="subtitle1">ஆர்.சரண், ஓவியம்: கண்ணா</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ஒரு</strong></span> மட்ட மத்தியானத்துல விட்டத்தைப் பார்த்துத் தூங்கலாம்னா, தூக்கம் வரலை பாஸ். சரி, கழுதையைப் (டி.வி. பொட்டி) பார்த்தா தூக்கம் வருமேனு ஆன் பண்ணினா, விளம்பரங்கள் ஓடிட்டு இருக்கு. முன்னெல்லாம் 'ஒரு சிறிய விளம்பர இடைவேளைக்குப் பிறகு தொடரும்’கிறது எவ்வளவு பொருத்தமா இருந்துச்சு. இப்போ விளம்பரங்களுக்கு நடுவேதான் நிகழ்ச்சியே! அந்த விளம்பரங்களை விடாமப் பார்த்ததுல நெற்றிக்கண், ஞானக்கண்னு சில கண்கள் எனக்குள்ள திறந்தன. அந்த ஞானப் பார்வையை அப்படியே இங்கே பந்தி வைக்கிறேன்...</p>
<p class="content">தனுஷ் எங்கே போனாலும் 'டுட்டாய்ங்க்க்க்க்க்க்.... ப்ரூரூரூரூம்ம்ம்’ என வாயால் மௌத் ஆர்கன் வாசித்தபடி ஒருவன் பின்னாலேயே வருகிறான். தனுஷ் அவனைப் பார்த்து டென்ஷனாகி உதட்டைக் கடித்துக் கடுப்பாகிறார். கடைசியில் பபிள்கம்மைத் தூக்கிப் போடுகிறார். அது அப்படியே அவனுடைய வாயில் ஜிப் வைத்தது போல கிராஃபிக்ஸில் காட்டுகிறார்கள். கேட்டால் 'வாய்க்குப் போடுமே பூட்டு’னு சொல்றாங்க. எங்க ஆளு 'நய்யாண்டி’யில நடிச்சார்தான் பாஸ். அதுக்காக இப்படியா என்ன? டொட்ட டோ... டொட்ட டோடோடோ!</p>
<p class="content">டூத் பேஸ்ட்லதான் எத்தனை எத்தனை வகைகள்? அதிலும் ஒண்ணு 'சென்சிடிவ் பற்களுக்கு’னு சொல்றாங்க. இன்னொண்ணு 'நைட் பூரா அலாரம் வெச்சு கிருமியை அழிக்கும்’னு சொல்றாங்க. அதிலும் 'கண்ணுக்குத் தெரியாத கிருமிகளைக்கூட இண்டு இடுக்கெல்லாம் புகுந்து அழிக்கும்’னு சொல்றாங்க. அதென்ன வாயா இல்லை டிரெய்னேஜா? இன்னும் கொலவெறியா, 'உங்க டூத் பேஸ்ட்ல உப்பு இருக்கா?’னு கேட்டவங்க, இப்போ 'எலுமிச்சை இருக்கா?’னு அட்டாக் பண்றாங்க.</p>
<p class="content">எனக்கு ஒரு யோசனை... பேசாம கொஞ்சம் மசாலாவும் சேர்த்து பேஸ்ட்டோட தந்துட்டா, காலை டிபனுக்கு பேஸ்ட்டையே பிதுக்கி சாப்பிட்டுக்கலாம்ல? திருப்புகழைப் பாடி வாய் மணந்த மாதிரியும் ஆச்சு. வயிறு நிறைஞ்ச மாதிரியும் ஆச்சு. எப்பூடி!</p>
<p style="text-align: center"><img align="middle" width="650" height="448" alt="" src="http://cdnw.vikatan.com/av/2014/02/ndmxzj/images/p20.jpg"></p>
<p class="content">டாக்டர்கள், டெண்டிஸ்ட்கள், சர்வதேச விஞ்ஞானிகள் எல்லோருமே 'எந்திரன்’ படத்துல வர்ற மாதிரியே, ஒரு லேப்ல நின்னுட்டு ஈறு கெட்டுப்போனதையும், அதனால் பேரு கெட்டுப்போனதையும் படம் வரைந்து பாகம் குறித்து ஒரு டூத் பேஸ்ட்டை ரெக்கமெண்ட் பண்ணுகிறார்கள். எல்லாமே நல்லா இருக்கே... அப்போ சரி எல்லாத்தையும் ஒரு பொட்டுப் பிதுக்கி பல்லு வெளக்கலாம்னு பிரஷ் எடுத்தா... அந்த டூத் பிரஷ்லகூட ஜிக்ஜாக், ஸ்பிரிங் ஹெட், வெர்ட்டிக்கிள், ஆரக்கிள் எனப் பலப்பல வடிவங்கள். இன்னும் கொஞ்சநாள்ல ரவுண்டானா, ஆர்ச், எல்.ஐ.சி. பில்டிங் என எல்லா லேண்ட்மார்க் வடிவத்திலும் டூத் பிரஷ் வருமோ?</p>
<p class="content">அண்ணன் சூர்யா, சன்ரைஸ் குடிச்சு உற்சாகமா இருக்கச் சொல்றார். தம்பி கார்த்தி, 'உங்க குடும்பத்துல உள்ளவங்களைப் பத்தி முழுசாத் தெரிஞ்சுக்கணும்னா, ஒரு கப் ப்ரூ போதும்’னு அக்கறையா டிப்ஸ் கொடுக்கிறார். இவங்க அப்பா சிவகுமார் சார் கொஞ்ச நாள் முன்னாடி வரைக்கும் 'நிலவேம்புக் கசாயம் குடிங்கப்பா££...’னு அழகாச் சொன்னார். சிவகுமார் சார் குடும்பத்துக்குதான் நம்ம மேல என்ன ஓர் அக்கறை!</p>
<p class="content">'ஓரியோ’ பிஸ்கட் சுவையான பிஸ்கட்தான்... இல்லைனு சொல்லலை. ஆனா, குறுக்கால கோடு கிழிச்சு உட்கார்ந்து பிரிச்சுச் சாப்பிடுறீங்களே... ஏன்? ஒரு பிஸ்கட்டைக்கூட அண்ணனுக்கு விட்டுக்கொடுக்காத தங்கச்சிக்கு பாசமலர் படத்தை 'ரிப்பீட் மோட்’ல பிளே பண்ணவேண்டாமா? தம்மாத்துண்டு பிஸ்கட்டுக்காக 'கோதாவரி... கோட்டைக் கிழிடி’னு விசு ஸ்டைலில் கோடுபோட்ட அண்ணன்காரன், நாளப்பின்ன எப்படி தங்கச்சியோட நல்லது கெட்டதுக்கு விட்டுக்கொடுப்பாரு?</p>
<p class="content">நகைக் கடை விளம்பரங்கள்லாம் ஸ்பெஷல் அட்ராசிட்டி. ஒரு ஜுவல்லரியில் பிரைஸ் டேக் பார்க்கச் சொல்றாங்க. இன்னொண்ணுல செய்கூலி, சேதாரம் முக்கியம்னு சொல்றாங்க. இன்னொருத்தரோ ஹால்மார்க் முத்திரை இருக்கானு பார்க்கச் சொல்றார். ஆனா, ஒருத்தர்கூட, 'நகை வாங்கப் பணம் இருக்கா?’னு கேட்க மாட்டேங்கிறாங்க. பழைய ஈயம் பித்தளைக்குக் கொடுப்பாங்களா பாஸ்?</p>
<p class="content">இதுக்கு நடுவுல, நம்ம பிரபு வேற நாடி, நரம்பு முறுக்கேற புரட்சிப் போராட்டம் பண்ணக் கூப்பிடுறார். அந்தப் புரட்சி ஒரு பக்கம் கெடக்கட்டும்... அமிதாப் பச்சனுக்கு மகனா பிரபு நடிச்சதும், அவருக்குக் குழந்தை பிறந்ததும் விளம்பர உலகில் பெரிய புரட்சிதானே!</p>
<p class="content">ஆனா, பிரபுவுக்கு முன்னாடியே புரட்சிப் போராட்டம் பண்ணினவர் நம்ம அப்பாஸ். வீடுவீடாப் போய் டாய்லெட் க்ளீனர் பயன்படுத்தச் சொன்னவராச்சே! நல்லாக் கவனிச்சிருக்கீங்களா... வீட்டு வாசலுக்கே வந்து புரட்சி பண்றவர் பின்னாடி ஒரு லேடீஸ் கும்பலும் வரும். அவங்கள்லாம் யாரு? 'காதல் தேசம்’ படம் வந்தப்போ அப்பாஸ் மேல கிரேஸாகிக் கிடந்த காலேஜ் கேர்ள்ஸ். அவங்கதான் இப்போ ஆன்ட்டி ஆகி குடும்பத் தலைவியா அப்பாஸுக்கு தோள் கொடுக்கிறாங்க.</p>
<p class="content">மீன் குழம்பு செய்யணும்னா, இனி மார்க்கெட் போய் மீன் வாங்கத் தேவை இல்லையாம். மீன் குழம்பு, பாட்டில்லயே கிடைக்குதாம். இப்படியே போச்சுன்னா அப்புறம், 'இங்கு நல்ல மீன் விற்கப்படும்’ பார்த்திபன் காமெடியைப் புரிஞ்சுக்க முடியாத ஜெனரேஷனை உருவாக்கிடுவோம்!</p>
<p class="content"><img align="left" width="280" height="135" alt="" src="http://cdnw.vikatan.com/av/2014/02/ndmxzj/images/p20a.jpg">காலையில் எல்லா சேனல்லயும் மார்க்கெட் டல்லான நடிகர்கள், இங்கிட்டு திண்டிவனம் அங்கிட்டு திருத்தணி தாண்டி நின்னுக்கிட்டு அழகாப் பொய் பேசுறாய்ங்க. இன்னும் கொஞ்ச நாள்ல, சென்னைக்கு மிக அருகில் திருச்சினு சொன்னாலும் சொல்லிடுவாய்ங்க போல. அட, அதைகூட மன்னிச்சூ! ஆனா, நீச்சல் குளம்னு குட்டையைக் காட்டுறதும், பக்கத்துலேயே காலேஜஸ் இருக்குனு அந்த ஊர்க்காரய்ங்களே காறித் துப்புற டப்பா காலேஜ்களை பில்ட்-அப்போடு காட்டுறதும், எல்லா பஸ்ஸும் நிக்கும்னு, கொஞ்சம்கூட மனசாட்சி இல்லாம டெலிஜூம் லென்ஸ் போட்டு ஹைவேஸ் சாலையைக் காட்டுறதும்னு அட்ராசிட்டில பின்னுவாங்க.</p>
<p class="content">'செமத்தியா டெவலப் ஆகுற ஏரியா’னு கீழே கிடக்கும் மண்டை ஓட்டை மிதிச்சுக்கிட்டே இவங்க பேசுறது ரொம்பவே ஓவர்! 'இலவச’ சைட் சீயிங் அனுபவத்தையாச்சும் பெறலாமே என அண்மையில் அவர்களோடு 'மாங்காடுக்கு அருகே’ என்று அழைத்துச் செல்லப்பட்ட லொகேஷன்... ஆந்திரா பார்டரில் இருந்தது. நிச்சயம் ராயலசீமாவாத்தான் இருக்கும்!</p>
<p class="content">சரி... ராத்திரியாச்சும் நிம்மதியா டி.வி-யைப் பார்க்கலாம்னு பார்த்தா, 50 வயசு இளசுங்க ரெண்டு பேர் வியர்க்க, விறுவிறுக்க ரொமான்ஸ் பண்ணுதுங்க. 'ஸ்ஸ்ஸ்ஸ் எப்படிங்க இப்படி..?’னு அந்த ஆயா ஆச்சரியமாக் கேட்கிறதும், அதுக்குக் குப்புறப் படுத்துக்கிட்டுக் குதூகலமா வியர்வையைத் துடைத்தபடி கிடக்கும் தாத்தா 'இனிமே இப்படித்தான்’னு காதல் பார்வையை வழியவிடுறதும்... ப்ப்ப்ப்பா!</p>
<p class="content">ஒரு சேனல்ல, 'அதெல்லாம் கெட்டபழக்கமே இல்லை’னு சொல்லிட்டு இருக்காரு ஒரு டாக்டர். சேனல் மாத்தினா, 'அமுக்குரான் லேகியம் சாப்பிட்டுட்டு ....... இருங்க கோபால்’னு பச்சையாப் பேசிட்டு இருக்காரு இன்னொருத்தர்.</p>
<p class="content">ஒரு குரூப், பக்தி ரசம் சொட்டச் சொட்ட ரிப்பீட் ரிவிட் அடித்து அனுமன் எந்திரம், லட்சுமி கடாட்சம்னு வித்துக்கிட்டு இருக்கு. இன்னொரு பக்கம் உடம்பைக் குறைக்க ஜிம்முக்குப் போகாமலே பல கருவிகள் சுத்தவிட்டு சுண்ணாம்பு அடிக்கும். போதாக்குறைக்கு, 'டேய்... யார் வீட்டுப் பிள்ளையை யார் வயித்துலடா சுமக்குறது? உனக்கு அறிவே இல்லையாடா?’னு ஆளே இல்லாத கடையில் உரிமையோடு 'டா’ போட்டு டீ ஆத்திட்டு இருக்கார் அந்த லாட்ஜ் தாத்தா.</p>
<p class="content">ஊரே ரவுண்டு கட்டி லவ்வர்ஸைத் துரத்துது. அந்தப் பையன் மொபைல்ல ஆன்லைன்ல ஏதோ நோண்டிக்கிட்டே ஓடுறான். டகால்னு ஒரு பஸ் வருது.அவங்க ரெண்டு பேரும் அந்த பஸ்ல ஏறி கிளம்பிப் போறாங்க. 'அப்பாவுக்கு டாடா சொல்லு’னு பையன், பொண்ணுகிட்ட சொல்றான். 'அருமைய்ய்ய்ய்யா’னு சாலமன் பாப்பைய்யா போல சொல்லத் தோணுது. ஆனா, பஸ்ல இவிங்களைக் கடைசி வரை காப்பாத்த 'செந்தூரப்பூவே’ விஜயகாந்தா இருப்பாரு? பொண்ணோட அப்பன் பக்கத்து ஊருக்கு போன் போட்டு 'வண்டியை மறிங்கடா’னு சொல்லிட்டா, சங்குதாண்டி மாப்ளே!</p>
<p class="content">'அடி ஆத்தி... இதென்ன தமிழ் விளம்பரம் எல்லாம் இப்படி நம்மளை தனியா புலம்ப வைக்குதே’னு மலையாளக் கரையோரம் ஒதுங்கலாம்னு 'சூர்யா டி.வி’-க்கு சேனல் மாத்தினா, அங்கே கன்னம் பெருத்த மோகன்லால் எல்லா விளம்பரத்துலயும் வர்றார். ஒரு விளம்பரத்துல தங்கத்தை அடகு வைக்கச் சொல்றார். அடுத்த விளம்பரத்தில் தங்கம் வாங்கச் சொல்றார். கடைசி விளம்பரமா வாழ்க்கையை அனுபவிக்க இன்ஷூர் பண்ணிட்டு டிராவல் பண்ணச் சொல்றார். ஆமா... தெரியாமத்தான் கேட்கிறேன்... தங்கம் வாங்குறதா... அடகு வைக்கிறதா... இல்லை டூர் போறதா..? சொல்லுங்க மோகன்லால் சொல்லுங்க!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">லவ் யூ பாட்டி!</div>
<div class="subtitle1">ஆ.அலெக்ஸ்பாண்டியன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>வட</strong></span> அமெரிக்காவைச் சேர்ந்த திருமணப் புகைப்படக்காரர் ஜேசன் லீ. இவருக்கு கிறிஸ்டின், கேலா என இரண்டு மகள்கள். ஜேசனின் தாயாருக்கு பேத்திகள் என்றால் கொள்ளைப் ப்ரியம். ஆனால், அவர் புற்றுநோய் பாதிப்புக்குச் சிகிச்சை பெற்றுவருகிறார்.</p>
<p class="content">ஜேசனின் மகள்களுக்கு அடிக்கடி  சளி, இருமல்... என சுவாசம் தொடர்பான பிரச்னைகள். இதனால் பாட்டியும் பேத்திகளும் சந்திக்க முடியாத சூழல். பேத்திகளைச் சந்திக்க முடியாத தன் அம்மாவின் மனக்குறையைப் போக்க, இரு மகள்களையும் விதவிதமாகப் படம் எடுத்து பிரத்யேக வலைதளத்தில் பதிவேற்றத் தொடங்கினார் ஜேசன்.</p>
<p class="content">பேத்திகளின் அனைத்து குறும்புச் சேட்டைகளையும் பார்த்து ரசித்தார் பாட்டி. ஒருகட்டத்துக்குப் பிறகு வழக்கமான குறும்புகள் போக, காற்றில் சைக்கிள் ஓட்டுவது, அந்தரத்தில் பறப்பது, சுவற்றில் தொங்குவது, கிறிஸ்துமஸ் ஸ்பெஷல், விடுமுறை ஸ்பெஷல், வீட்டுக்கு வந்த புதிய நாய்... என விதவிதமான வித்தியாசமான போட்டோ மேஜிக் ஐடியாக்களைப் பதிவிடத் தொடங்கினார் ஜேசன்.</p>
<p class="content">இப்போது கிறிஸ்டின் மற்றும் கேலா இருவரும் இணைய செலிபிரட்டி சகோதரிகள்! அக்கா - தங்கை ஆல்பத்தில் இருந்து இங்கே சில க்ளிக்ஸ்...</p>
<p style="text-align: center"><img alt="" align="middle" width="500" height="1083" src="http://cdnw.vikatan.com/av/2014/02/ndmxzj/images/p36b.jpg"></p>
<p style="text-align: center"><img alt="" align="middle" width="600" height="851" src="http://cdnw.vikatan.com/av/2014/02/ndmxzj/images/p36.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'பாரதி’ பத்மநாபன்</div>
<div class="subtitle1">தமிழ்மகன், படம்: ஆ.முத்துகுமார் </div>
<div class="subtitle2"></div>
<div class="content" style="border-top:1px solid #DDD;">
<p class="content"><img alt="" align="right" width="200" height="151" src="http://cdnw.vikatan.com/av/2014/02/ndmxzj/images/p19a.jpg"><span style="color: #ff0000"><strong>ச</strong></span>ற்று முன் நடந்த ஒரு விபத்தை விவரிக்கும்போதே ஏகப்பட்ட முரண்பாடுகள் உருவாகிவிடும். யார் யாரை இடித்தார்கள், இடித்து விட்டுச் சென்ற கார் என்ன நிறம், எந்தப் பக்கத்தில் இருந்து எந்தப் பக்கம் சென்றது என ஆளுக்கொரு தகவல் தருவார்கள்.</p>
<p class="content">பாரதி இறந்து 13 ஆண்டுகளுக்குப் பிறகு, பாரதியைப் பற்றிய தகவல்களைத் தேடத்
</p>
தொடங்கிய பத்மநாபனுக்கு எத்தனை மாறுபட்ட கருத்துகள் கிடைத்திருக்கும்? தன் வாழ்நாள் பணியாக, பாரதி பற்றிய தகவல்களை அவருடன் நெருங்கிப் பழகிய பலரையும் சந்தித்துச் சீர்படுத்திய பெருமையும் பொறுமையும் கொண்டவராக இருந்தார் ரா.அ.பத்மநாபன்.
<p class="content">இதற்காக பாரதி வாழ்ந்த எட்டயபுரம், மதுரை, கடையம், புதுச்சேரி, சென்னை என எல்லா இடங்களுக்கும் பலமுறை பயணித்தார். பாரதியோடு பழகிய பாரதிதாசன், குவளைக்கண்ணன், நீலகண்டப் பிரம்மச்சாரி, மண்டயம் ஸ்ரீநிவாஸாச்சாரியார், வ.ரா., நெல்லையப்பர், புதுவையில் இருந்த பணிப்பெண் அம்மாக்கண்ணு, பேராசிரியர் சுப்பிரமணிய ஐயர், பாரதியின் இளைய சகோதரர் சி.விஸ்வநாதன், பாரதியாரின் துணைவியார் செல்லம்மா, மகள்கள் தங்கம்மா, சகுந்தலா... எனத் தேடித் தேடி தகவல்களைத் திரட்டி சரிபார்த்தார். அரசின் ஆதரவில் ஓர் ஆராய்ச்சிக் குழு செய்யவேண்டிய காரியத்தை ஒரு தனிமனிதர் செய்தார்.</p>
<p class="content">பாரதியின் அரிய புகைப்படங்களை, அவர் எழுதிக் காணாமல்போன 'சந்திரிகையின் கதை’ கையெழுத்துப் பிரதிகள், தலையங்கங்கள் ஆகியவற்றை ஆவணப்படுத்தினார்.</p>
<p class="content"><img alt="" align="right" width="220" height="288" src="http://cdnw.vikatan.com/av/2014/02/ndmxzj/images/p19.jpg">1934-ல் ஆனந்த விகடனில் பணியாற்றியபோது முதன்முதலாக பாரதியாரின் புகைப்படம் ஒன்றைப் பார்த்தார் பத்மநாபன். அன்று தொடங்கிய தேடல், 1957-ல் நூல் வடிவம் பெற்றது. ''பாரதியார் புகைப்படங்களாக நமக்குக் கிடைத்திருக்கும் ஐந்து புகைப்படங்களில் மூன்று, இவர் தேடிக் கண்டுபிடித்தவை'' என்கிறார் ஆராய்ச்சியாளர் ஆ.இரா.வேங்கடாசலபதி.</p>
<p class="content">பாரதியார் சரித்திர நூலை 'சித்திர பாரதி’ என வெளியிட்டார். பாரதியாரின் கையெழுத்துப் பிரதிகள், புகைப்படங்கள் அடங்கிய அரிய தொகுப்பு அது. பாரதியாரின் சரித்திர நூலைப்போலவே பல சுதந்திரப் போராட்டத் தியாகிகளின் வரலாறுகளைத் தொகுத்தார்.</p>
<p class="content">வ.வே.சு. ஐயர், நீலகண்டப் பிரம்மச்சாரி, சுப்பிரமணிய சிவா, வ.உ.சி. போன்ற வீரர்களின் வாழ்க்கை நூல்களை அவர்களோடு பழகியவர்களின் குறிப்புகளைக்கொண்டு ஆதாரத்துடன் வெளியிட்டார். எழுதிய நூல்கள் 32. விகடன், தினமணி, இந்து உள்ளிட்ட பல இதழ்களில் பணியாற்றிய இவர், கடந்த குடியரசு தினத்துக்கு மறுநாள் 97-வது வயதில் சென்னையில் மறைந்தார்.</p>
<p class="content">பாரதியாரை தமிழ் சமூகத்திடையே வீரியமாக ஊடுருவச் செய்த இவரின் அளப்பரிய பணிக்கு தலை வணங்குவோம்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வலை பாயுதே!</div>
<div class="subtitle1">சைபர் ஸ்பைடர்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="672" alt="" src="http://cdnw.vikatan.com/av/2014/02/ndmxzj/images/p14.jpg"></p>
<p style="text-align: center"><img align="middle" width="600" height="779" alt="" src="http://cdnw.vikatan.com/av/2014/02/ndmxzj/images/p15.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விகடன் வரவேற்பறை</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #0000ff"><strong><u>மேற்கத்திய இசை... இத்தனை ஈஸியா? </u></strong></span></p>
<p class="content"><span style="color: #ff0000"><strong><img alt="" align="right" width="280" height="215" src="http://cdnw.vikatan.com/av/2014/02/ndmxzj/images/p52c.jpg">வெளியீடு: தி மியூசிக் ஸ்கூல் பப்ளிகேஷன்ஸ், <br>
ளாட் நெ.58, G-1, ஸ்டேட் பேங்க் காலனி, <br>
2-வது தெரு, சாலிகிராமம், <br>
சென்னை -93. </strong></span></p>
<p class="content"><span style="color: #ff0000"><strong>விலை: <img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png">7,000<br>
சலுகை விலை: <img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png">5,000</strong></span></p>
<p class="content"><span style="color: #0000ff"><strong>'கு</strong></span>ருநாதர் இல்லாத குயில் பாட்டு அதிசயம்’ என்ற வரிகளைச் சிலாகிப்பவர்கள், இந்த நூலையும் சிலாகிப்பார்கள்.</p>
<p class="content">குருநாதர் இல்லாமல் இசையைக் கற்பது சாத்தியமா? அந்த அதிசயத்தைச் சாத்தியமாக்கியிருக்கிறார் ஒளிப்பதிவாளர் செழியன். ஒவ்வொரு நாளும் அரை மணி நேரம் பயிற்சி. இப்படியாக 10 மாதங்கள். 'முழுமையான மேற்கத்திய இசைப் பயிற்சிக்கு இத்தனை குறுகிய காலம் போதுமா?!’ என்ற வியப்பே நம்மை நூலுக்குள் செல்லும் ஆர்வத்தை உண்டாக்குகிறது.</p>
<p class="content">இசைப் பாடத்தை எளிமையாக எழுதுவது மிகப் பெரிய சவால். கீ போர்டில் இருக்கும் வெள்ளைக் கட்டை, கறுப்புக் கட்டை என்பதில் தொடங்கி ஸ்டேவ், மியூசிக் நொட்டேஷன்... என விரிகிறது இந்த நூல். ஒவ்வொரு நாள் பயிற்சி, அதைத் தொடர்ந்து சிறிய தேர்வு, ஆடியோ விளக்கம்... என கை பிடித்துக் கற்றுத்தருகிற சுகம் நம்மை இசைக்கு நெருக்கமாக்குகிறது.</p>
<p class="content">ஒளிப்பதிவாளர் செழியனின் மொழிநடை அபாரமானது; அக்கறையானது. பொதுவாகப் பலருக்கும் அந்நியமாக இருக்கும் இசை நுணுக்கங்கள், இவருடைய நடையில் பயிலும்போது தோழமைகொள்கிறது. நேரில் பேசுகிற பாந்தமான நடையில் இசைப் பாடங்களை மெள்ளக் கற்றுத்தருகிறார். கற்பவரின் கவனம் சிதையாத, சோர்வு தட்டாத உளவியல் அணுகுமுறை!</p>
<p class="content">இசை மீது அவருக்கு இருந்த நாட்டம், இசையை ஏன் கற்க வேண்டும், எப்படிக் கற்க வேண்டும் என்பதை எல்லாம் முன்னுரையில் நறுக் சுருக்காகத் தெளிவுபடுத்தியிருக்கிற விதமே அதற்குச் சான்று.</p>
<p class="content">'ஆக்டேவ் என்றால் என்ன? மிடில் ஆக்டேவ், ஹையர் ஆக்டேவ் என்பதன் வேறுபாடுகள் என்ன?’ என்பவை சுவாரஸ்யமாக விளக்கப்பட்டிருக்கின்றன. சிமிலர் மோஷன், கான்ட்ரரி மோஷன் போன்ற பயமுறுத்தும் பதங்களை அவர் எப்படி விளக்கியிருக்கிறார் பாருங்கள்.</p>
<p class="content">'ஒருவர் மாடிப் படியில் ஏறிச் செல்கிறார். அவரை எட்டுப் படிகள் பின்னால் இருந்து நீங்கள் பின்தொடர்கிறீர்கள். இருவரும் ஒரே திசையில் செல்கிறீர்கள். இதுதான் 'Similar Motion’. மாடிப் படியில் ஒருவர் மேலே ஏறிச் செல்கிறார். இன்னொருவர் கீழே இறங்கிச் செல்கிறார். இது Contrary Motion’. Similar  Motion-ல் தூரம் அதிகரிக்காது, அப்படியே இருக்கும். Contrary Motion-ல் எதிர் எதிராகப் பிரிவதால் இடைவெளி அதிகரிக்கும். இப்படித்தான் இசையை நடைமுறையோடு ஒப்பிட்டு விளக்குகிறார்.</p>
<p class="content">Clef, Chord, Staff போன்ற மேற்கத்திய இசைப் பதங்களை, இந்தப் பயிற்சி நூல் சுவாரஸ்யமாகக் கற்பிக்கிறது. உதாரணத்துக்கு, ostinato என்பதை இப்படி விவரிக்கிறார். 'சில நோட்கள் குறிப்பிட்ட ரிதத்துடன் இணைந்து பாடல் முழுக்கவோ அல்லது சில இடங்களிலோ திரும்பத் திரும்ப வரும். 'ஊர்வசி... ஊர்வசி.... டேக்இட் ஈஸி ஊர்வசி...’ பாடல் முழுக்கவே ஒரு குறிப்பிட்ட ரிதத்தில்தான் ஒலிக்கும். இதுதான் ostinato. இது Rap, Pop இசைப் பாடல்களில் அதிகம் இருக்கிறது. திரை இசையில் இளையராஜாவின் பாடல்களில் இப்படியான ஓர் இசை தொடர்ந்து வந்துகொண்டே இருப்பதைக் கேட்க முடியும்.’</p>
<p class="content">இந்தப் புத்தகத்தின் 10 தொகுதிகள் சொல்லும் வழிகாட்டல், பயிற்சியை முறையாகக் கடைப்பிடித்தால் மேற்கத்திய இசையின் அடிப்படையை முறையாகக் கற்றுத் தேற முடியும் என்று ஊக்கம் தருகிறது 'ஒலி-ஒளி ஓவியர்’ செழியனின் படைப்பு!</p>
<hr>
<p class="content"><span style="color: #ff0000"><strong><u>என்னமோ ஏதோ...</u></strong></span></p>
<p style="text-align: right"><span style="color: #0000ff"><img alt="" align="left" width="160" height="173" src="http://cdnw.vikatan.com/av/2014/02/ndmxzj/images/p52b.jpg">இசை: இமான்<br>
பாடல்கள்: கார்க்கி<br>
வெளீயிடு: சோனி மியூசிக்<br>
விலை : <img id="rupee_symbol" alt="" width="7" height="10" src="http://cdnw.vikatan.com/images/rupee_symbol.png"> 99</span></p>
<p class="content"><span style="color: #ff0000"><strong>'நீ</strong></span>யென்ன பெரிய அப்பாடக்கரா?’ பாடல் சூப்பர் சுவாரஸ்யம்! சீரான, மென்மையான வெஸ்டர்ன் பீட், இடையிடையே சாக்ஸபோன் ஸ்பரிசம், நடுநடுவே பேண்ட் வாத்தியத் துள்ளல்... இவற்றுக்கு இடையே காதலன்-காதலி இருவருக்குள்ளான டாம் அண்ட் ஜெர்ரி டிஷ்யூம் வரிகள் என ஈர்க்கிறது இளமை காம்போ. 'போடி போ... ஜாலிக்காக ஒருத்தன்... தாலிக்காக ஒருத்தன்...’ என்று இவன் சதாய்க்க, 'போடா டேய்... போடா டேய்... புள்ளை பெக்க ஒருத்தி...’ என்று அவள் மல்லுக்கட்ட, ஜாலி ஹோலி ரங்கோலி! 'லூஸுப்பெண்ணே’ என்று பெண்களை மட்டும் திட்டாமல், 'உலகில் உள்ள பொண்ணுல அழகி நான்தான்னு நீ சொன்ன... எவளோ ஒரு கிறுக்குக்குப் புருஷனாக ஏன் போய் நின்ன?’ என்று பெண்ணுக்கும் சரிநிகர் ஸ்பேஸ் கொடுத்திருக்கிறார் கவிஞர் கார்க்கி.</p>
<p class="content">'மொசலே மொசலே...’ தீபக், பூஜாவின் எனர்ஜெட்டிக் குரல் பாடலை ரசிக்க வைக்கிறது. 'காற்றே காற்றே’ புகழ் வைக்கம் விஜயலட்சுமியின் குரல் மனதைச் சொடுக்குகிறது 'புதிய உலகை.... புதிய உலகை’ பாடலில். விஜயலட்சுமி குரலுக்கு வழிவிட்டுப் பக்கத்துணையாகப் பயணிக்கிறது இசை. 'யாரும் தீண்டிடா இடங்களில் மனதைத் தீண்டினாய்... யாரும் பார்த்திடா சிரிப்பை என் இதழில் தீட்டினாய்...’ என பாடல் வரிகளும் தன் பங்குக்கு அடர்த்தி சேர்க்க, வசியம் செய்கிறது பாடல்!</p>
<hr>
<p class="content"><span style="color: #ff0000"><u><strong><img align="right" width="160" height="189" alt="" src="http://cdnw.vikatan.com/av/2014/02/ndmxzj/images/p52a.jpg">முட்டுச்சந்து டாஸ்மாக்கின் மூலை டேபிள் அருகில்.. </strong></u></span></p>
<p style="text-align: left"><span style="color: #0000ff"><strong>இயக்கம்: பாலாஜி சண்முகம் <br>
வெளியீடு: பத்து டாக்கீஸ்.</strong></span></p>
<p class="content"><span style="color: #ff0000"><strong>'டா</strong></span>ஸ்மாக்கில் ஒருநாள்’ கதை! திருமலை, அப்துல், சுரேஷ், மார்ட்டின், ஆறுமுகம், சிற்றரசு... என ஆறு பேர் டாஸ்மாக்கின் சுவர் பார்த்த மேசையில் அமர்ந்து சரக்கு அடித்துவிட்டு சலம்புவதே கதை. (அனைவரின் ஆங்கிலப் பெயரின் முதல் எழுத்தைக் கூட்டினால் டாஸ்மாக் என்ற வார்த்தை வரும்!) காதல் தோல்வி இளைஞன், 'அந்த ஸ்டேஷன்ல டிரெய்ன் நிக்காதா? டிரெய்ன்ல நாம ஏறணும்னாதான் டிரெய்ன் நிக்கணும். டிரெய்ன் நம்ம மேல ஏறணும்னா நாம நின்னாப் போதும்’ என்று விரக்தியாகச் சொல்வது, 'உனக்காக ராத்திரி பகலா உழைப்பேன்மா’ என்று வெளிநாடு செல்லும் பாய் சொல்லிக்கொண்டிருக்கும்போது, அவர் குடிக்கும் 'டே-நைட்’ பிராண்ட் மதுவைக் காட்டுவது என ரசனை அத்தியாயங்கள். இறுதியில் சுவற்றில் ஒட்டப்பட்ட மதுப்புட்டி லேபிள்கள் தமிழ்நாடு மேப் போலவே இருப்பது... நச்!</p>
<hr>
<p class="content"><span style="color: #ff0000"><strong><u><img align="left" width="200" height="131" alt="" src="http://cdnw.vikatan.com/av/2014/02/ndmxzj/images/p52.jpg">வரலாற்று ராட்டை! <br></u></strong></span><strong><font color="#ff0000"><a href="http://www.raattai.wordpress.com">www.raattai.wordpress.com</a></font></strong></p>
<p class="content"><span style="color: #ff0000"><strong>இ</strong></span>ந்திய வரலாற்றை அறிந்துகொள்ள உதவும் வலைப்பூ! காந்தி, அம்பேத்கர், பெரியார் என்று இந்திய அரசியல் வரைபடத்தை மாற்றி எழுதிய மகத்தான தலைவர்களின் சிந்தனைகள், அவர்களைப் பற்றிய ஆய்வுகள், அவர்களின் எழுத்துகள், புத்தகங்கள் என ஏகமான தகவல்கள்.  குறிப்பாக, ஆங்கிலத்திலும் தமிழிலுமாக ஏராளமான இலவச மின் நூல்களுக்கான இணைப்புகள் கொடுக்கப்பட்டுள்ளன. சிறு கட்டுரையும் வரலாற்று ஆதாரத்துடனே எழுதப்பட்டுள்ளது. 'ராட்டை’ என்ற பெயரில் இந்த வலைதளத்தை நடத்துபவரின் காந்தி மீதான பற்றை, அனைத்து இடுகைகளிலும் உணரலாம்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செய்திகள்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="437" alt="" src="http://cdnw.vikatan.com/av/2014/02/ndmxzj/images/p6a.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="450" height="1142" alt="" src="http://cdnw.vikatan.com/av/2014/02/ndmxzj/images/p4(1).jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விகடன் மாணவப் பத்திரிகையாளர் பயிற்சித் திட்டம் 2014-15</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" alt="" src="http://cdnw.vikatan.com/av/2014/02/ndmxzj/images/p27.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ விகடன் - இன்று... ஒன்று... நன்று!</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="838" alt="" src="http://cdnw.vikatan.com/av/2014/02/ndmxzj/images/p95.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அடுத்த இதழ்... காதல் ஸ்பெஷல்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="400" height="583" alt="" src="http://cdnw.vikatan.com/av/2014/02/ndmxzj/images/p8.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மருதடா!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><strong><u>தெளிவாக படிக்க படங்களை க்ளிக் செய்யவும்</u></strong></span></p>
<p style="text-align: center"><a target="_blank" href="http://www.vikatan.com/av/2014/02/ndmxzj/images/p96.jpg"><img alt="" align="middle" width="300" height="442" src="http://cdnw.vikatan.com/av/2014/02/ndmxzj/images/p96sma.jpg"></a>  <a target="_blank" href="http://www.vikatan.com/av/2014/02/ndmxzj/images/p97.jpg"><img alt="" align="middle" width="300" height="437" src="http://cdnw.vikatan.com/av/2014/02/ndmxzj/images/p97sma.jpg"></a></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோக்ஸ்</div>
<div class="subtitle1">ஓவியங்கள்: கண்ணா</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="600" height="787" src="http://cdnw.vikatan.com/av/2014/02/ndmxzj/images/p26.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பறவைகள் கத்தின பார் -  சிறுகதை</div>
<div class="subtitle1">நட்சத்திர எழுத்தாளர்களின் சிறுகதை அணிவகுப்பு... </div>
<div class="subtitle2">க.சீ.சிவகுமார், ஓவியம்: டிராட்ஸ்கி மருது</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><img alt="" align="right" width="250" height="126" src="http://cdnw.vikatan.com/av/2014/02/ndmxzj/images/p60a.jpg">தா</strong></span>ன் வசிக்கும் ஊரில் இருந்து காரில் குடும்பத்துடன் வந்த ராமு மாமா, எங்கள் ஊரில் காரை நிறுத்தி அதில் என்னையும் அம்மாவையும் ஏற்றிக்கொள்கிறார். அங்கிருந்து கிழக்கு சென்று, வடக்கு திரும்பி மேலும் மேற்கு நோக்கிப் போகிற கார், 10-ம் நாள் காரியத்துக்குப் போகும் அஞ்சலி மௌனத்தை அவ்வப்போது சுமக்கிறது. அம்மாவின் ஊரைச் சமீபித்தாயிற்று. வேலுச்சாமி மாமாவின் இழவுக்குப் போக முடியாத நான், 10-ம் நாள் காரியத்துக்குப் போகிற விதமாக இந்தப் பயணம் நேர்ந்திருக்கிறது.</p>
<p class="content">''அண்ணன எரிச்சது இந்த இடத்துலதான்'' - கார், கணக்கன்பரப்பைக் கடக்கும்போது ராமு மாமா காரை ஓட்டிக்கொண்டே வலது பக்கம் கையைக் காட்டுகிறார். இந்த ஊரின் மாந்தர்கள், கடைசியில் எரியூட்டப்படுவது இந்த இடத்தில்தான்.</p>
<p class="content">கணக்கன்பரப்பை, கொச்சை வழக்கில் 'கணக்குமறைப்பு’ என்றோ, 'கணக்குமறப்பு’ என்றோ இந்த ஊர்க்காரர்கள் சொல்வது உண்டு. அதை, மரணத்தோடு எந்த வகையில் இணைத்துப் பார்த்தாலும் பொருத் தம் உடையதுதான். கணக்கு மறைப்பு தார்சாலைக்கு வடக்குப் பக்கமாகவும், காடு ஒன்றின் தனியார் வேலிக்குத் தெற்குப் பக்கமாகவும் சரளைக்கற்கள் விரவிக் கெட்டித் தட்டிய நிலமாக இருக்கும். அதில், மார்கழிக் கடைசி நாளில் காப்புக் கட்டுவதற்காகப் பயன்படும் ஆவாரம், பீளைப் பூ ஆகியவற்றுடன் நாயுருவி, குப்பைமேனி ஆகியனவும் விளைந்துகிடக்கும். அதுவல்லாது கிழுவை. வேலி ஓரங்களில் வேப்பமரங்களும் உண்டு. ஊரின் மக்கள்தொகை குறைவு. ஆகையால், அந்திமக் காரிய நாட்களில், ஊர் முழுக்கக் கூடி நிற்க, கணக்கன்பரப்பு போதுமானது. பெண்கள், ஈமக்காட்டின் காரியங்களில் பங்கெடுப்பது இல்லை என்பதால், கடைசித் தறுவாயில் அந்த இடத்தில் பங்கு எடுத்துக்கொள்ளும் ஒரு பெண், பிணமாக மட்டுமே இருக்கக்கூடும்.</p>
<p class="content">வெளியூரில் இருந்த எனக்கு, மாமா இறந்த அன்றைக்கு போனில் செய்தியைத் தெரிவித்தி ருந்தார் அப்பா.</p>
<p class="content">''மாமா ஊர்லடா... வேலுச்சாமி மாமன்...'' என்று அப்பா சொல்லத் தொடங்கும்போதே அம்மா குறுக்கிடுவது கேட்கிறது, ''யாருனு கரெக்டாச் சொல்லீருங்க... இல்லைன்னா குழம்பிடப்போறான்!''</p>
<p class="content">அம்மாவின் சொல் கருதியோ அல்லது தன் சுய தீர்மானத்திலோ அப்பா தெளிவாகச் சொன்னார், ''கோயிலுக்கு எதுத்தாப்ல வீட்டு மாமன்டா...''</p>
<p class="content">உண்மையில் அப்படித் தெளிவாகச் சொல்லாவிட்டால் குழம்பிப்போகும் நிலைதான் எனக்கும். தாய்மாமாவின் ஊர் என்பதைவிட தாய்மாமன்களின் ஊர் இது என்பதே பொருத்தம்.</p>
<p style="text-align: center"><span style="color: #ff0000"><strong><img alt="" align="middle" width="433" height="585" src="http://cdnw.vikatan.com/av/2014/02/ndmxzj/images/p60.jpg"></strong></span></p>
<p class="content">ஊரில் தாலி ஏற்றிய ஆண்கள், தாலி ஏறிய பெண்கள் தவிர்த்தும் வயது கூடிய அவ்வளவு ஆறறிவும் என்னை, 'மாப்ள’ என்றே கூப்பிட்டார்கள். கன்றுகாலிகள் 'மா’ என்று மட்டும் கூப்பிட்டன.</p>
<p class="content"><span style="color: #ff0000"><strong>த</strong></span>லைவாசலில் கார் நிற்கிறது. காரில் இருந்து ஆறு பேர் இறங்குகிறோம். கார் சென்று நிற்கும் நேரம், எதிர்த் திசையில் இருந்து டவுன் பஸ்ஸும் வந்து நிற்கிறது. வேப்பமரக் கல்லுக்கட்டும், அதன் தெற்குப் பக்கம் பிள்ளையார் கோயிலும் இருக்கிற இடம்தான் ஊருக்குத் தலைவாசல். அதுவே பேருந்து நிறுத்தமாகவும் இருக்கிறது. ஒருவிதத்திலான உண்மையில், 'ஊர் தலைவாசல்’ என்று செல்வக்குமார சுவாமியின் கோயில் முகப்பைத்தான் சொல்ல வேண்டும். இந்த இடத்தை தலைவாசலாக அங்கீகரித்தது, வெளியூர்க்காரர்களின் வேண்டு கோளுக்கு இணங்கியதாக இருக்க லாம். எல்லா ஊரின் தலைவாசல்களும் வெளியூர்க்காரர்களால் அறுதியிடப்படுகின்றன.</p>
<p class="content">பேருந்தில் இறங்கியவர்களுடன் இணைந்து கோயில் வரை போகும் தார் சாலையில் நடக்கிறோம். கோட்டை மதிற்சுவரை நினைவூட்டும் பொத்தியக் காட்டுவளவு வீட்டின் சுவர் வடக்குப் பக்கமாகவும், கோயில் நந்தவனத்தின் குற்றுமதில் தெற்குப் பக்கமாகவும் 40 மீட்டர்களுக்கு நீளும்.</p>
<p class="content">'நந்தவனம்’ எனக் குறிப்பிடும் காம்பவுண்ட் உள்ளிட்ட பகுதியில் எனது குழந்தைக் காலத்தில் செவ்வரளி, நித்ய கல்யாணி, மல்லிகை, கனகாம்பரம்... ஆகிய மலர்களைப் பார்த்திருக்கிறேன். இரும்பு ஏணி வைத்த ஒரு தகரத்துச் சறுக்கும் அங்கு உண்டு. கீழ்நோக்கி வரும்போது அது பறத்தலின் சுகம் தரும். கவனம் தடுமாறும்போது சிலவேளை கீழ் முனைத் தகர நீட்டம் சிறுவர் - சிறுமியரின் துணிகளைக் கிழிக்கும். பிற்பாடு ஊரக விளையாட்டு மேம்பாட்டில் ஊன்றப்பட்ட இரும்புக் கழிகளும் சறுக்குகளும் இப்போது ஊனப்பட்டு அதற்குள் உள்ளடங்கிக் கிடக்கின்றன. வனத்தின் ஓரத்து வடக்கு மதிலின் மடுவில் வேர்பிடித்து ஒற்றை மரம் எழுந்து நிற்கிறது. வேலுச்சாமி மாமனுக்காக 10-ம் நாள் பரிவு தெரிவிக்கப்போகும் தலைகள் மீது அந்தப் பூமரம் நிழல் விரவி நிற்கிறது. கனிகளுக்காக எழாமல் பூக்களுக்காக எழுகிற மரங்கள், பெண்களுக்கு அபூர்வம்.</p>
<p class="content">''இது செண்பகமா?'' என்று பேருந்தில் இருந்து இறங்கி வந்து நடந்துகொண்டிருக்கிற பெண் கேட்கிறார். மரத்தின் பூக்கள், குப்புறக் கவிழ்த்த ஐம்பச்சை இதழ்களின் நுனிகளை மாத்திரம் சூரிய ஈர்ப்பு விசை நோக்கி, மேல் வளையமாகத் துருத்திக்கொண்டிருக்கின்றன. அவை செண்பகப் பூக்கள் அல்ல என்பது எனக்கே தெரியும். செண்பகம், வெண்மையின் பொன் முயற்சி!</p>
<p class="content">''செண்பகம் இல்லைங்க!'' இந்தப் பதில் எங்கள் காரில் வந்த கீதா அக்காவினுடையது. பக்கத்தில் ஆறு இல்லாததால் அங்கே தாழம் பூக்கள் பூத்திருக்கவில்லை. செடியும் கொடியும் மரமும் அல்லாத தாழை அங்கு இருந்திருப்பின் அது பேச்சை வேறோர் இடத்துக்கு இட்டுச்சென்றிருக்கும். அந்த ஊரில் இருந்து ஆற்றுக்கு நான்கு கிலோமீட்டர் பயணிக்க வேண்டும். ஆற்றின் கரையில் ஊராருக்குக் குலசாமி வீற்றிருப்பாள். வடக்கு வாசற்செல்வி!</p>
<p class="content">பேருந்தில் வந்த பெண், ''செண்பகம் இல்லீனா, மனோரஞ்சிதமா இருக்குமா? மனோரஞ்சிதம்னா இந்நேரம் வாசம் வந்திருக்கணுமே!'' என்கிறார். இப்போதைக்குப் பூவை வைக்க முடியாவிட்டாலும், பூவுக்குப் பேராவது வைத்துவிடவேண்டும் என்பதில் அவர் உறுதியாக இருக்கிறார்.</p>
<p class="content">அம்மா, இந்த உரையாடலில் தலையிட்டுக் கொள்ளவில்லை. ஏதேனும் உவமைகள் கிடைத்தால் பேசியிருப்பாளாயிருக்கும். ஏதோ ஒரு நண்பனின் வீட்டுக்கு நாங்கள் போக நேர்ந்தபோது இரண்டு கறுப்பு பூட்ஸ்களைப் பார்த்து, 'வாசல்ல... ரெண்டு பெருச்சாளி நிக்கற மாதிரியே இருக்குடா’ என்றவள் அவள். செண்பகமா, மனோரஞ்சிதமா என வரைவுக்கு வருவதற்குள்ளாக , 'பந்தல்’ சமீபித்துவிட்டிருந்தது. இனி ஆட்களையும் சடங்குகளையும் அதனினும் அதிகமான பாவனைகளையும் எதிர்கொள்ள வேண்டும். அந்த அளவில் நான் பூமரத்தின் தாவரவியலில் இருந்து என்னைத் துண்டித்துக்கொண்டு சுயமாக ஒரு முடிவுக்கு வந்தேன்.</p>
<p class="content">'செண்பகமும் மனோரஞ்சிதமும் ஓர் அத்தையாக, சகோதரியாக, மதனியாக, யாராகவேணும் இருந்துவிடக்கூடும். ஆகவே, இந்த மரம் அவற்றில் ஒன்றல்ல. 'மகிழ்ச்சி’ எனப் பேர் வைத்து ஒரு பெண் இருக்க முடியாது என்பதால், ஒருக்கால் இந்த மரம் மகிழம்பூவாக இருக்கலாம்’ என நினைத்தேன். திரும்பிப் போகும்போது இந்தப் பூ ஒன்றைப் பறித்துக்கொண்டுபோய் யாரிடமாவது பேர் கேட்டு, எனது பூவுலக அறிவை வளர்த்துக்கொள்ள வேண்டும் என முடிவு செய்தேன். அதேபோல, அந்த நாளில் தனசேகர மச்சான் வீட்டின் தோட்ட மதில் ஓரம் உள்ள நந்தியாவட்டைப் பூ ஒன்றையும் பறித்துப்போக நினைத்திருந்தேன். வெள்ளை நிறமுள்ள பூ ஒவ்வொன்றும் நட்சத்திரங்களுக்கு ஈடாகவும், ஞாபகங்களுக்கு ஊடாகவும் இருக்கின்றன.</p>
<p class="content">கை தொட்டு, கையொற்றி இழப்பின் துயரத்தைப் பகிர்ந்துகொள்வது வழக்கம். பாஸ்கர மச்சான் எங்களை எதிர்கொண்டு நிற்கிறார். கீற்றுப் பந்தலின் இடுக்குகளில் வழியே பகல் வெப்பம் அவர் மீது ஒளியாகத் தெறித்துக்கொண்டிருக்கிறது. தகப்பனாரின் இன்மைச் சுமை தலையில் இறங்க, அவர் மொட்டை போட்டுக்கொண்டு நிற்கிறார். இனிமேல் குடும்பத் தலைமையாக நின்று அவரே முடிவு எடுப்பது என்பது, அவர் முடி எடுப்பதில் தொடங்கியிருக்கிறது,</p>
<p class="content">மச்சானை எதிர்கொள்வது எனக்குச் சிரமமாக இருக்கிறது. லேசாகத் தலையசைத்துக் கும்பிடு போட்டுவிட்டு வீட்டின் முகப்படி நோக்கிச் செல்கிறேன். ஷாமியானா பந்தல் இல்லாமல் தென்னங்கீற்றில் பந்தல் வேய்ந்த கிராமமாக இருக்கிறது இது. பாஸ்கர மச்சான் என்னைப் பார்த்துவிட்டார் என்பது போதுமானதாக இருக்கிறது. வீட்டின் முகப்பைத் தொடும் இடத்தில் ரகுநந்தன் நிற்கிறான். பாஸ்கர மச்சானுக்குப் பங்காளி. எனக்குப் பள்ளித் தோழன். நாங்கள் பிறப்பதற்கு முன்பே, எங்களுக்குக் கதைகள் உண்டு. ரகுவை அருகில் நெருங்கிச் செல்கிறேன்.</p>
<p class="content">சட்டெனப் போய் கைகுலுக்க அவனிடம் கை நீட்டியபோது, அவன் இடது கையை நீட்டிவிட்டு பிறகு வலது கையை நீட்டுகிறான். அவன் இடதுகைப் பழக்கமுள்ளவன். அவனும் நானும் கபடி விளையாடிய 10-ம் வகுப்புப் பருவம் நினைவுக்கு வருகிறது.</p>
<p class="content">ஊரின் கல்லுக்கட்டில் அப்போதைய வேப்பமரத்தின் தண்டு அதிநிச்சயமாக நுகத்தடியின் பருமனில் இருந்தது. நுகத்தடி வேப்பமரத்தை மையமாக வைத்து நாங்கள் கால் பாதத்தால் கோடு கிழிப்போம். அந்த நாட்களில் ரகுநந்தன் வலது காலால் ஆட்டத்தின் கோட்டைப் போட்டானா அல்லது இடது காலால் கோட்டை வரைந்தானா என்பது எனக்குத் தெளிவில்லை. இப்போது அந்த மரத்தின் தண்டு வட்டம், முற்றிய தென்னை மரத்தின் விட்டம் போலப் பருத்துவிட்டது. எங்கள் தலைகளில் கீற்றுகள் கணிசமாகக் கழிந்திருந்தன.</p>
<p class="content">ரகுவும் நானும் ஒற்றைக்கொற்றை கபடி விளையாடுவோம். அவனே அநேகமாக ஜெயிப்பான். அதில் ஆச்சரியப்படுவதற்கு ஒன்றும் இல்லை. கபடி விளையாட்டில் நிறுவனங்கள் துணை இல்லாது, மாநில அளவில் பேர் வாங்கிய அணி கேட்ச்சரின் மகன் அவன்.</p>
<p class="content">''உன்னைய அன்னிக்கு பஸ்ல போயிட்டு இருக்குறப்ப பாத்தேன்டா. நீதானானு கூப்பிடறதுக்குள்ள பஸ் போயிருச்சி!'' என்றான் ரகு.</p>
<p class="content">''அவ்வளவு அடையாளம் மாறிப் போயிட்டனா நான்?!'' என்று கை குலுக்கினேன்.</p>
<p class="content">பந்தல் போட்டிருந்த பாஸ்கர மச்சானின் வீட்டிலும் முகப்பிலும் சனக்கூட்டம் குழுமுவதும் நகர்வதுமாக இருந்தது. அந்தக் கிழக்குப் பார்த்த வீட்டில் மச்சான் குடியிருக்க, தெரு வளைவுக்குக் கிழக்குப் பக்கம் தெற்கு பார்த்த வீட்டில் வேலுச்சாமி மாமாவும் அத்தையும் குடியிருந்தார்கள். கடைசியாக சடலம் கிடக்கும் இடத்தைத்தான் மனிதனின் சொந்த வீடு எனக் கொள்ளவேண்டுமா எனத் தெரியவில்லை. வேலுச்சாமி மாமாவின் வீட்டுக் கதவு திறந்தால், செல்வக்குமார சுவாமிக்குக் காவல் நிற்கிற மகாமுனியைப் பார்க்கலாம். சிமென்ட்டும் சுண்ணாம்பும் கலந்த ஒரு காவடிப் பீடத்தினுள் கொடுவாள் உயர்த்தி மகாமுனி நிற்கும். மாமா இல்லாத அத்தையை இன்று பார்க்கத் தயக்கமாக இருந்தது. அது முள்ளாகக் குத்தும் வேதனையாக இருக்கும். கொஞ்சம் சுண்ணாம்புச் சத்துள்ள முள். மாமா வீட்டில் வடக்கோட்டில் பாத்ரூம். காம்பவுண்ட் உள்ளிட்ட பகுதியில் எல்லாம் சிமென்ட் பூசி, வாசலின் தோற்றத்தில் இருப்பினும் அந்த ஏரியாவை 'பொடக்காளிப் பக்கம்’ என்றே அழைப்பார்கள். அங்கேதான் வாழ்வில் முதன்முதலாக மீன் சாப்பிட்டேன்.</p>
<p class="content">கவுச்சியை அத்தை சமையலறையில் சமைப்பது இல்லை. முக்கோணத்துக்குக் கற்களும் விறகும் தீயும் கிடைத்தால், எந்த இடமும் அடுப்படிதான். அமராவதியின் அருங்கரையில் கிடைத்த மீன்கள், முதலாவது மீன் உணவாக எனக்குப் பரிச்சயமாகின. வேலுச்சாமி மாமாவின் நினைவுகளை மீன் உள்ளளவும் நான் உள்ளளவும் மறக்க இயலாது.</p>
<p class="content">அப்பாவுக்கு நெருக்கமான மாமாக்களில் அவரும் ஒருவர். குறிப்பாக, தனது அக்கா மகளான அம்மாவை, அப்பா காந்தர்வ மணம் கொள்ள நேர்ந்தபோது துணை நின்றவர்களில் அவரும் ஒருவர். அந்தக் கல்யாணம் முடிந்ததும் என அம்மம்மாவாகிய அம்மாயிக் கிழவி கோபத்திலும் தாபத்திலுமாக நிலத்தை ரகுநந் தனின் தாத்தாவுக்கு அற்ப விலைக்கு எழுதிக் கொடுத்துவிட்டாள். நுகங்கள், மேழிகள், மாடுகள், சாட்டைகள், ஆட்கள், காக்கித் தொப்பிகள், தாவாரங்களில் பேச்சுகள்... பாத்தியதையைக் கைக்கொண்டுவிட வேண்டும் என்ற பஞ்சாயத்துகள் பகைகொள்ளப் போதுமான சம்பவங்கள், அவமானங்கள், செலவினங்கள் எல்லாம் முடிந்தாயிற்று.</p>
<p class="content">நிலம், கைவிட்டுப் போய்விட்டது. அம்மாயி, கூலிக்காரியாகவே செத்தாள். கடன்கள் தீராத மரத்தொடர்ச்சியில் அவளும் ஒரு கனி. மூச்சுக் காற்றுக் கைவிட்டபோது, மண்ணில் நழுவினாள். கைவிட்டுப்போகாத பொருள் என எதுவும் இல்லை உலகில். விரலும் நகமும் தவிர. உபரி நகங்கள் மற்றும் அழுக்குகள் போவதற்குக் கொஞ்சம் காலம் பிடிக்கிறது அல்லது அதற்குள் காலமே போய்விடுகிறது.</p>
<p class="content"><img align="left" width="300" height="112" alt="" src="http://cdnw.vikatan.com/av/2014/02/ndmxzj/images/p60b.jpg">பழைய கதைகள், என்னுடைய ரகுவுடைய கபடி விளையாட்டைப் பாதிக்கவில்லை. ஆனாலும், அவனது வீட்டுக்கு நான் போனது இல்லை நாளது தேதி வரை.</p>
<p class="content">''சாப்பாடு ரகு வீட்லயாம்!''</p>
<p class="content">தார்மீகப் பிரச்னை எழுந்துவிட்டது. சொந்தத் தாய்மாமனின் மகனான ஆனந்தனிடம் கேட்கிறேன். நிலமும் புலமும் பெயர்ந்த பின்னாலும் 'சீத்தப்பட்டியார் வீடு’ எனப் பெயர் விஞ்சி நிற்கிற மாமாவின் வீட்டில் இருந்து அவனிடம் கேட்கிறேன். புழங்குதலின் வசதி கருதி அப்படி ஓர் ஏற்பாட்டை பாஸ்கர மச்சானும் மற்றவர்களும் சேர்ந்து செய்துவிட்டார்கள் போல.</p>
<p class="content">''வேலுச்சாமிப் பெரியப்பா அங்க சாப்பிட வெச்சிட்டாரே!'' என்கிறான் ஆனந்தன்.</p>
<p class="content">பிரச்னை என நான் நினைத்துக்கொண்டிருந்த ஒன்றை, அவனது அந்த எளிமையான வாக்கியம் தீர்த்துவிட்டது.</p>
<p class="content">கை கழுவுவது, மனித இனத்துக்குப் புதிய தொழில் அல்ல. ஆறாம் அறிவின் முதலாவது தொழில்நுட்பம் அது. ரகுநந்தனின் வீட்டில் சாப்பிட்டுவிடுவது என மனதைத் திடப்படுத்திக் கொண்டேன். ரகுவின் வீட்டு மதிலுக்கும், செல்வக்குமார சுவாமி கோயில் மதிலுக்கும் சமபாதித் தூரத்தில் வாளியில் தண்ணீர்.</p>
<p class="content">கோயில் மதிலின் உள்ளே இருந்த வில்வமரத்தின் காய்கள் மதிலுக்கு வெளியே தொங்குகின்றன. கையோடு கொண்டுபோக நினைப்பதில் இப்போது வில்வக்காய்களும் தவறுகின்றன. தண்ணீர் வாளிக்குப் பக்கத்தில் தயங்குகின்றன எனது கால்கள். அருகில் இருந்த தனசேகர மச்சான், ''உள்ள போயிச் சாப்பிடுங்க மாப்ள'' என்று முதுகில் மிக மெலிதாக வலது உள்ளங்கையால் மெத்துகிறார். 'டேய்... போய்ச் சாப்பிடுறா மாப்ள’ என்பதற்கு இணையாக அது இருக்கிறது.</p>
<p class="content">பந்தியில் கிழக்கு ஓரத்தில் எனது இடம்.சாப்பாடு எப்போதும் பல கட்டங்களாக நடப்பதுதான். சாப்பாட்டில் அதிரசம் இருந்தது. மாமாக்களின் ஊரில் அது 'கச்சாயம்’ எனப் பெயர் பெறுகிறது. அதிரசத்தின் மீது பழத்தை உரித்துப்போட்டு, 'இதன் மீது நெய்யை ஊற்றுங்கள்’ என நான் கோரிக்கை விடுத்த பெண்மணி, ஒருவேளை ரகுநந்தனின் மனைவியாக இருக்கலாம்.</p>
<p class="content">இடையில் ஒரு கட்டத்தில் வெறும் சோற்றை நான் அளைந்துகொண்டிருந்ததைக் கவனித்த ரகு, மோர்க்குழம்பை எடுத்து வந்து ஊற்றினான். இடது கை! இடது கையால் பந்தியில் வைத்துப் பரிமாறப்பட்ட வாழ்நாளின் முதலாவது பதார்த்தம் அது. நான் சிரிப்பதற்கு முன்னமே ரகு சிரித்துவிட்டான்.</p>
<p class="content">ஆனாலும் பாருங்கள், கைகள் பற்றிக் குலுக்கிக்கொள்ளும்போது எது வலது பக்கம், எது இடது பக்கம் எனக் கண்டுபிடிக்கத்தான் முடிவது இல்லை!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இப்பவும் எப்பவும் அமிதாப் மட்டும்!</div>
<div class="subtitle1">எஸ்.கலீல்ராஜா </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>பே</strong></span>சும் படம் என்பது இதுதான்! இளையராஜா, பி.சி.ஸ்ரீராம், பாலா, பால்கி என இந்திய சினிமாவுக்குப் பெருமை சேர்க்கும் தமிழர்களின்  அபூர்வ சந்திப்பு. சசிகுமார் நடிக்க பாலா இயக்கும் படத்துக்கு இசை... இளையராஜா. அமிதாப், தனுஷ், அக்ஷரா நடிக்க, பி.சி.ஸ்ரீராம் ஒளிப்பதிவில் பால்கி இயக்கவிருக்கும் படத்துக்கு இசையும்.. அவரே! இந்த இரண்டு படங்களின் பாடல் பதிவுகளின் நடுவே இந்தச் சந்திப்பு.</p>
<p class="content">அமிதாப்பை வைத்து 'சீனிகம்’, 'பா’ என இரண்டு வித்தியாசமான படங்களைக் கொடுத்த பால்கியின், மூன்றாவது படத்திலும் அமிதாப் தான் ஹீரோ. இந்தி சினிமா வட்டாரத்தில் இப்பவே எக்கச்சக்க எதிர்பார்ப்பு. பால்கியிடம் பேசினேன்...</p>
<p class="content"><span style="color: #ff0000"><strong>''உங்க ஃபேவரைட் அமிதாப், பாலிவுட்டுக்குப் புதுப் பையனான தனுஷ், நடிக்கவே மாட்டேன்னு  சொல்லிட்டு இருந்த அக்ஷரா... எப்படிப் பிடிச்சீங்க இந்த வித்தியாச காம்பினேஷன்?''</strong></span></p>
<p class="content">''கொஞ்சம் வித்தியாசமான படம். இப்போதான் ஆரம்பிச்சிருக்கோம். இன்னும் டைட்டில்கூட வைக்கலை. நிச்சயமா ரசிகர்களை ஈர்க்கும்னு நினைக்கிறேன். 'திரும்பவும் அமிதாப்பா?’னு நீங்க கேட்டா, 'எப்பவும் அமிதாப்தான்’னு சொல்வேன். அப்படி ஒரு லெஜெண்ட் அவர். உண்மையைச் சொல்லணும்னா, என் படங்களில் அவர் தொடர்ந்து நடிக்கிறது என் அதிர்ஷ்டம். நான் கொஞ்சம் வித்தியாசமாக் கதை சொல்ற ஆளு. கதையை யோசிச்சிட்டு ஆர்ட்டிஸ்ட்டை யோசிச்சா, எனக்கு அமிதாப் தான் கண் முன்னாடி வர்றார்!''</p>
<p style="text-align: center"><img align="middle" width="600" height="394" alt="" src="http://cdnw.vikatan.com/av/2014/02/ndmxzj/images/p16.jpg"></p>
<p class="content"><span style="color: #ff0000"><strong>''அமிதாப், ஷாரூக் கான் நடிக்கப்போறதா பேச்சு இருந்தது. தனுஷ், அக்ஷரா எப்படி உள்ளே வந்தாங்க?''</strong></span></p>
<p class="content">''தனுஷை நான் ரொம்ப நாளாக் கவனிச்சுட்டு வர்றேன். அவர் பார்க்கத்தான் சின்ன உருவம். ஆனா, பெரிய நடிகன். விளையாட்டுத்தனமான ஸ்கூல் பையனோ, வெறி பிடிச்ச கேங்ஸ்டரோ... எந்தக் கேரக்டருக்கும் செட் ஆவார். அது தனுஷோட ப்ளஸ். படத்தில் மூணு ஹீரோ. ஒண்ணு அமிதாப். இன்னொண்ணு தனுஷ். மூணாவது ஹீரோ அக்ஷரா. கவனிங்க... படத்தில் அவங்க ஹீரோயின் கிடையாது. தனுஷ§க்கு ஜோடியும் கிடையாது. மும்பையில் ஒரு விளம்பர ஷூட்டிங்ல அக்ஷராவைப் பார்த்தேன். அசிஸ்டென்ட் டைரக்டரா வொர்க் பண்ணிட்டு இருந்தாங்க. கேமராவுக்குப் பின்னாடி அக்ஷராவோட பாடிலாங்வேஜ், ஸ்டைல், ஸ்லாங் எல்லாமே யுனிக்கா இருந்தது. அவங்களை மனசுலவெச்சுத்தான் அந்த மூணாவது கேரக்டரைக் கதைக்குள் கொண்டுவந்தேன். அவங்க சும்மா வந்து நின்னாலே, அதில் செட் ஆவாங்க!''</p>
<p class="content"><span style="color: #ff0000"><strong><img align="left" width="300" height="171" alt="" src="http://cdnw.vikatan.com/av/2014/02/ndmxzj/images/p16a.jpg">''இளையராஜாவோட மூணாவது படம் பண்றீங்க..?''</strong></span></p>
<p class="content">''நடிப்பில் அமிதாப் மாதிரி, இசையில் இளையராஜா. நான் சின்ன வயசுல இருந்தே ராஜா இசை கேட்டு வளர்ந்தவன். முதலில் நான் ராஜா ரசிகன். அப்புறம்தான் இயக்குநர். ரசிகனா இருந்து இயக்குநரா அவரோட வேலை பார்க்கிறது நிச்சயம் எனக்குப் பெருமையான விஷயம். அவரோட மெலடிகள் ரொம்ப சிம்பிளா இருக்கும். ஆனா, அவ்ளோ அழகானது. அவர் அனுபவத்துக்கு முன்னாடி நான் எல்லாம் யாரு? ஆனா, 'இதுல என்னய்யா புதுசாப் பண்ணலாம்’னு ஆர்வமாக் கேட்பார். நான் எத்தனை படம் எடுப்பேன்னு தெரியாது. ஆனா, என் எல்லாப் படங்களுக்கும் ராஜாதான் இசை அமைக்கணும். இது என் ஆசை. அதே மாதிரி பி.சி-யும் என் ஃபேவரைட். அவர்கிட்ட சொல்ற வரைக்கும்தான் அது என் கதை. சொல்லி முடிச்சதும் பி.சி. அதைத் தன் கையில் எடுத்துக்குவார். இந்தப் படத்தை எப்படி எக்ஸ்போஸ் பண்ணப்போறோம்னு பெரிய ஆராய்ச்சியே பண்ணுவார். ஃப்ரேம் பை ஃப்ரேம் வொர்க் பண்ணுவார். கதையை வித்தியாசமாக் காட்ட புது ஆங்கிள் பிடிப்பார்!''</p>
<p class="content"><span style="color: #ff0000"><strong>''அந்தச் சந்திப்பில் என்ன நடந்தது?''</strong></span></p>
<p class="content">''அது ஒரு தற்செயலான சந்திப்பு. என் படத்துக்காக நானும் பி.சி. சாரும் இளையராஜாவைப் பார்க்கப் போயிருந்தோம். அங்கே சர்ப்ரைஸா பாலா வந்தார். பாலு மகேந்திரா ஃபிலிம் இன்ஸ்டிட்யூட் திறக்கும்போதுதான் பாலா எனக்கு அறிமுகம். ஆனா, அவ்வளவு பழக்கம் இல்லை. 'நான் கடவுள்’ பார்த்ததில் இருந்து நான் அவரோட ரசிகன் ஆகிட்டேன். போன்ல பாராட்டினேன். அந்தச் சந்திப்பில் நான் என் படத்தின் கதையைச் சொன்னேன். அவர் அவரோட படம் பத்திச் சொன்னார். ரொம்ப நேரம் சினிமா, இசை பத்திப் பேசிட்டு இருந்தோம். ஒரு சந்திப்பிலேயே நல்ல நண்பர்கள் ஆகிட்டோம்!''</p>
<p class="content"><span style="color: #ff0000"><strong>''அமிதாப் இந்த வயசுலயும் பல மணி நேர மேக்கப், புதுப்புது கெட்டப்னு இவ்வளவு மெனக்கெடுறார். தமிழ்ல அந்த ஆர்வம் யார்கிட்ட இருக்குனு சொல்வீங்க!''</strong></span></p>
<p class="content"><img align="right" width="250" height="90" alt="" src="http://cdnw.vikatan.com/av/2014/02/ndmxzj/images/p16b.jpg">''இங்கே கமல், சூர்யா, விக்ரம்னு கிட்டத்தட்ட லீடிங் ஆக்டர்ஸ் எல்லாருமே அந்தப் பரிசோதனை முயற்சிகள் பண்ணிட்டே இருக்காங்களே. எப்படி இருந்தாலும் கதைதான் இங்கே நாயகன். அதுக்கேத்த மாதிரி ஹீரோ மோல்டு ஆகிட்டா, அது தனி உலகம். புது அனுபவம்!''</p>
<p class="content"><span style="color: #ff0000"><strong>''தமிழ்நாட்டில் பிறந்தவர் நீங்க. இந்தியில் ஹிட் டைரக்டர்... ஏன் தமிழ்ல படம் பண்றதில்லை?''</strong></span></p>
<p class="content">''எனக்கே அந்த வருத்தம் உண்டு. நான் நிறையப் படங்கள் பார்ப்பேன். ஒரு படம்  வித்தியாசமா இருந்தால்தான் எனக்குப் பிடிக்கும். ஏன்னா படம் பார்க்கிறது என்னைப் பொறுத்தவரைக்கும் பரவசமா, புது அனுபவமா இருக்கணும். எனக்குப் பிடிச்சதைத்தானே நான் மக்களுக்குக் கொடுக்க முடியும். அந்த மாதிரி வித்தியாசமான கதைகளைத் தேடித்தேடிப் பிடிக்கிறேன். அதில் எதெல்லாம் சினிமா பண்ண சாத்தியமோ, அதைக் கதையா மாத்துறேன். இதுக்கே நிறைய டைம் ஆகிடுது. அந்தக் கதைகளில் கரெக்ட்டா அமிதாப் செட் ஆவதால், வேற யாரையும் யோசிக்க முடியலை. தமிழ்ல படம் பண்ணணும்னு நிறைய ஆசை உண்டு. சீக்கிரம் அதுக்கேத்த மாதிரி கதையைப் பிடிக்கணும்!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">“பிடிச்ச சினிமாவை படிச்சா தப்பில்லை!”</div>
<div class="subtitle1">கி.கார்த்திகேயன் </div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>''நா</strong></span>ன் இந்தப் படத்துக்கு டைரக்டர்... ஆனா, ஷூட்டிங்ல 'ஆக்ஷன், கட், டேக் ஓ.கே’னு சொல்றது நான் இல்லை. இதோ இவர்... படத்துக்கு கேமராமேன். ஆனா, கேமரா ஆங்கிள் செட் பண்றது மட்டும்தான் இவர் வேலை. வியூ ஃபைண்டர்ல சீன் பார்த்து ஓ.கே. பண்றது இவர் இல்லை. அது எல்லாத்தையும் எங்க அசிஸ்டென்ட்ஸ் பார்த்துக்கிறாங்க!' - வடிவேல் சொல்வதை அப்படியே  வழிமொழிகிறார் ஸ்ரீராம சந்தோஷ்.</p>
<p class="content">''கள்ளப்படம்’ படத்தின் இயக்குநரும் ஒளிப்பதிவாளரும் படப்பிடிப்புத் தகராறு சம்பந்தமாக ஏதோ பேசுகிறார்களே... இது ஜூ.வி. ஏரியாவாச்சே’ என்ற சந்தேகத்துடன், ''ஏன் என்ன பிரச்னை?'' என்று கேட்டால், ''ஏன்னா... நாங்கதான் கேமரா முன்னாடி நடிச்சிட்டு இருப்போமே!'' என்று கள்ளச்சிரிப்பு சிரிக்கிறார்கள்.</p>
<p class="content">'நந்தலாலா’, 'முகமூடி’, 'ஓநாயும் ஆட்டுக்குட்டியும்’ என மூன்று படங்கள் மிஷ்கினிடம் வேலை பார்த்துவிட்டு இயக்குநர் அவதாரத்துடன் அரிதாரமும் பூசியிருக்கிறார் வடிவேல். பி.சி.ஸ்ரீராமின் சிஷ்யன் ஸ்ரீராம சந்தோஷ், ஒளிப்பதிவாளர் கம் நடிகராக அறிமுகமாகிறார். இருவரும் விகடன் மாணவப் பத்திரிகையாளர் திட்டத்தின் பேட்ச்மேட் தோழர்கள்!</p>
<p class="content">''படத்தின் இசையமைப்பாளர் கே, எடிட்டர் காகின்... இவங்களும் எங்களோட நடிக்கிறாங்க. ஆஃப் த ஸ்க்ரீன்... ஆன் த ஸ்க்ரீன் எங்க அராஜகம்தான்!' என்கிறார்கள் உற்சாகமாக.</p>
<p class="content"><span style="color: #ff0000"><img align="right" width="300" height="728" alt="" src="http://cdnw.vikatan.com/av/2014/02/ndmxzj/images/p92b.jpg">''சரி விஷயத்துக்கு வாங்க... நீங்களே உருவாக்கி நீங்களே நடிக்கிற அளவுக்கு அப்படி என்ன கதை?'</span></p>
<p class="content">''எங்க கதைதான். மிஷ்கின் சார்கிட்ட இருந்து வெளியே வந்து ஒரு ஸ்க்ரிப்ட் பண்ணேன். அதை சில தயாரிப்பாளர்கிட்டயும் ஹீரோக்களிடமும் சொல்றதுக்கு நான் பட்ட பாடு! ஒரு ஹீரோ பேர் சொல்ல விரும்பலை... ரொம்ப அலட்சியமா, பொதுவில் சொல்லத் தயக்கமா இருக்கிற ஒரு வேலை பண்ணிட்டே கதை கேட்டார். சுள்ளுனு கோபம் வந்திருச்சு. பாதியிலேயே கதையை நிப்பாட்டிட்டேன். 'அவ்ளோதானா கதை?’னு கேட்டார். 'இதுவே அதிகம்’னு சொல்லிட்டு வந்துட்டேன். இத்தனைக்கும் நடிச்ச படம் பேர் சொன்னாத்தான் ஆளைத் தெரியும்கிற அளவுக்கு வளர்ந்துட்டு வர்ற நடிகர் அவர். அவரே அந்த பந்தா பண்ணினார்.</p>
<p class="content">தயாரிப்பாளர்களிடம் கதை சொல்லப் போனா, 'குறும்படம் பண்ணியிருக்கீங்களா? டீஸர் மாதிரி எதுவும் இருக்கா? லிங்க் மெயில் பண்ணுங்க... பார்த்துட்டுச் சொல்றேன்’னு வேறுவிதமா சுத்தல்ல விட்டாங்க. அந்த வெறுப்பான மனநிலையில் மூணு வேளையும் சினிமா பார்த்துட்டு சுத்திட்டே இருந்தோம் நானும் ஸ்ரீயும். அப்போ ஒருநாள் படம் பார்த்துட்டு பைக்ல வந்துட்டு இருந்தப்போ ஏதோ ஒரு நினைப்புல, 'நாமளே நடிச்சா என்னடா?’னு கேட்டேன். சட்டுனு பைக்கை நிறுத்தி, 'சூப்பர் மச்சி... அப்படியே ஸ்க்ரிப்ட் பிடிச்சிரு. உடனே ஷூட்டிங் போயிரலாம்’னு சொன்னான். அடுத்த ரெண்டு வாரத்துல ஃபைனல் ஸ்க்ரிப்ட் ரெடி. தயாரிப்பாளர் ஆனந்துக்கும் படத்தோட ஐடியா, கதை எல்லாமே பிடிச்சிருந்தது. பரபரனு வேலை நடந்து நாப்பது நாள்ல ஷூட்டிங் முடிச்சுட்டோம். சினிமா எடுக்க ஆசைப்படும் நாலு இளைஞர்கள் தங்கள் கனவை நனவாக்கினாங்களா... இதுதான் படம்!''</p>
<p class="content"><span style="color: #ff0000"><strong>''கொஞ்சம் குறும்படம் சாயல் இருக்கே..!''</strong></span></p>
<p class="content">''கதையை ஒன்லைன்ல கேட்டா, அப்படித் தோணலாம். ஆனா, காமெடி, கிரைம், ஆக்ஷன்னு படத்துல ஒவ்வொரு நிமிஷத்திலும் ஏதோ ஒரு எமோஷனை பார்சல் பண்ணியிருக்கோம்.</p>
<p class="content">கூத்துக் கலைதான் படத்தோட கேன்வாஸ். சினிமா எல்லாம் வர்றதுக்கு முன்னாடி தமிழர்களின் ஒரே பொழுதுபோக்கு... கூத்து. திருவிழாக் கொண்டாட்டங்கள்ள விடிய விடியக் கூத்துப் பார்த்து வளர்ந்தவங்க நம்ம பாட்டன் பூட்டன்லாம். ஆனா, சினிமா ஒரே அடியில அந்தக் கலையைச் சாய்ச்சிடுச்சு. சினிமா வீழ்த்திய அந்தக் கலைக்கு சினிமா மூலமாகச் சின்ன மரியாதை பண்ணியிருக்கோம்.</p>
<p class="content">கூத்தாடிகள், கூத்தை வெறும் தொழிலா நினைக்கிறதில்லை. சம்பளம் கிடைக்காதுன்னு தெரிஞ்சாலும், வயித்தைப் பட்டினி போட்டுட்டு, அரிதாரம் பூசி உயிரை உருக்கி நடிச்சுக் கொடுத்துட்டுப் போறவங்க அவங்க. அந்த ஆன்மா இந்த சினிமாவிலும் அப்படியே பிரதிபலிக்கும்!''</p>
<p style="text-align: center"><img align="middle" width="500" height="372" alt="" src="http://cdnw.vikatan.com/av/2014/02/ndmxzj/images/p92.jpg"></p>
<p class="content"><span style="color: #ff0000"><strong>''ஒரு இயக்குநர்கிட்ட ஆறேழு வருஷம் உதவியாளரா இருந்து சினிமா கத்துக்கிறது சினிமாவில் பாரம்பரியப் பழக்கம். முதல் படத்திலேயே நடிச்சு, இயக்கி உலகத்துக்கு ஏதோ செய்தி சொல்றது 'குறும்பட இயக்குநர்கள்’ ஃபார்முலா. இது ரெண்டையும் நீங்க கலந்துகட்டிப் பண்றீங்களே!''</strong></span></p>
<p class="content">''யார்கிட்டயும் உதவியாளரா இல்லாம சினிமாவில் ஜெயிப்பது ஒண்ணு ரெண்டு பேருக்கு சாத்தியமாகி இருக்கலாம். ஆனா, சினிமாவில் அதன் அடிப்படை நுணுக்கங்களைக் கத்துக்காமப் போயிட்டா, அடுத்தடுத்த படங்களில் தடுமாறிடுவோம். அந்த அடிப்படை நுணுக்கங்களைக் கத்துக்கிறதுக்கு ஒரு நல்ல இயக்குநர்கிட்ட வேலை பார்க்கிறது நல்லது. பசுமை விகடன்ல வேலை பார்த்துட்டு இருந்த எனக்கு, சினிமான்னா என்னன்னே தெரியாது. 'அஞ்சாதே’ முதல் நாள் முதல் ஷோ பார்த்து அசந்துபோய் அப்படியே மிஷ்கின் முன்னாடி போய் நின்னவன் நான். 'படம் <span style="color: #ff0000"><img align="right" alt="" src="http://cdnw.vikatan.com/av/2014/02/ndmxzj/images/p92a.jpg"></span>சூப்பர்... எனக்கு ரொம்பப் பிடிச்சிருக்கு’னு சொன்னேன். 'ஏன் பிடிச்சிருக்குனு 10 காரணங்கள் சொல்லு’னு கேட்டார் அவர். அந்தக் கேள்விக்குப் பதில் யோசிச்சப்பதான், சினிமாவின் பிரமாண்டம் எனக்குப் புரிஞ்சது. ஒரு சீன் ரசிகனுக்குப் பிடிக்கிறதுக்கும் பிடிக்காமப்போறதுக்கும் ஏகப்பட்ட காரணங்கள் இருக்கு. அந்தக் காரணங்களை யோசிக்கிறதும் சினிமா மேக்கிங்ல முக்கியம். அது மிஷ்கின் சார்கிட்ட வேலை கத்துக்கிட்டதால்தான் எனக்கு கை வந்தது. சைக்கிள் ஓட்டவே ஒரு ஆள் துணைக்குத் தேவைப்படுறப்போ, சினிமாவின் அடிப்படைகளைக் கத்துக்க எவ்ளோ விஷயங்கள் தேவைப்படும்!'' என்ற வடிவேலை சட்டென இடைமறிக்கிறார் சந்தோஷ்...</p>
<p class="content">''ஹலோ... நம்ம நாலு பேர்ல நீங்கதான் ஹீரோனு யாராச்சும் சொன்னாங்களா... பேச்சு ஓவரா இருக்கே!'' என்று அவர் சலம்ப... ''ஃப்ரெண்ட்ஸா சேர்ந்து படம் பண்ணா, அதோட சைட் எஃபெக்ட் இப்படித்தான் இருக்கும்'' என்று சிரிக்கிறார் வடிவேல்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கேரக்டர் படி கதை பிடி!</div>
<div class="subtitle1">க.நாகப்பன், படம்: கே.ராஜசேகரன்</div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>''ஒரு</strong></span> நடிகனுக்கு, மூணாவது படத்துலயே உச்சம் தொடுற அளவுக்கு நல்ல பேர் கிடைக்கிறது சாதாரண விஷயம் இல்லை. எனக்கு அது கிடைச்சதுக்குக் காரணம் பாலா சார். கொஞ்ச நாள் அந்த சந்தோஷத்தை அனுபவிச்ச பிறகு யோசிச்சுப் பார்த்தா, எனக்கு பொறுப்பு ஜாஸ்தியாகி இருக்குனு தோணுது. இனி என் படங்களைப் பத்தி நானே பேசாம, ஆடியன்ஸைப் பேசவைக்கணும்!''  - குறுகுறு கண்களும் கன்னக்குழி சிரிப்புமாக அதர்வாவிடம் பேசும்போதே நமக்கும் உற்சாகம் ஒட்டிக்கொள்கிறது.</p>
<p class="content"><span style="color: #ff0000"><strong>'' 'பரதேசி’ படத்துக்காக உங்களுக்கு தேசிய விருது கிடைக்கவில்லை. அதில் எதுவும் வருத்தம் உண்டா?''</strong></span></p>
<p class="content">''நான் தேசிய விருது எல்லாம் எதிர்பார்க்கலை. ஆனா, பாலா சாருக்கு நிச்சயம் தேசிய விருது கிடைக்கும்னு எதிர்பார்த்தேன். அவருக்கு விருது கிடைக்காமப்போனதில்தான் எனக்கு வருத்தம்!''</p>
<p class="content"><span style="color: #ff0000"><strong>''ஃபீல்டுக்கு வந்து நாலு வருஷத்தில் மூணே படங்கள்தான்... இந்த ஸ்பீடு போதுமா?''</strong></span></p>
<p class="content">''எல்லா ஹீரோக்களுக்கும் வருஷத்துக்கு மூணு படம் பண்ணணும்னுதான் ஆசை இருக்கும். ஆனா, நான் பண்ற படங்கள் அப்படி சின்ன கேப்ல முடிக்க முடியாததா இருக்கு. 'பாணா காத்தாடி’க்கு ஷூட்டிங் நாட்கள் கம்மி. ஆனா, முதல் படம் என்பதால், ரிகர்சல் அதிகம் எடுத்துக் கிட்டேன். 'முப்பொழுதும் உன் கற்பனைகள்’ டெக்னிக்கலா நேரம் எடுத்துக்கிச்சு. 'பரதேசி’ பட லுக் காரணமா, மத்த படங்களில் நடிக்க முடியலை. இப்போ நான் ஓடவேண்டிய நேரம் வந்திருச்சு. அதான் 'ஈட்டி’, 'இரும்புக் குதிரை’னு வரிசையா கமிட் ஆகியிருக்கேன்!</p>
<p class="content"><img align="right" width="300" height="515" alt="" src="http://cdnw.vikatan.com/av/2014/02/ndmxzj/images/p44.jpg">இதுல ஒவ்வொண்ணும் 'பரதேசி’க்கு சம்பந்தமே இல்லாத படங்கள். 'இரும்புக் குதிரை’யில் பைக் ரேஸர் கேரக்டர். 'ஈட்டி’யில் அத்லெட் கேரக்டர். படம் முழுக்க ஓடிட்டே இருக்கணும். என்னை நீங்க அத்லெட்னு நம்பணும்கிறதுக்காக, சிக்ஸ்பேக் வெச்சிருக்கேன்!''</p>
<p class="content"><span style="color: #ff0000"><strong>'' 'இதயம் பார்ட்-2’ படம் எடுத்தா நடிப்பீங்களா?''</strong></span></p>
<p class="content">''என்ன கதை, கான்செப்ட்னு தெரியணும். 'இதயம்’ அப்பாவுக்கு பெரிய அடையாளம் கொடுத்த படம். பெரிய அளவில் பேசப்பட்ட படம். அதை பீட் பண்ற அளவுக்கு நல்ல கதை கிடைக்கணும். 'இதயம்’ படத்தைவிட 'இதயம் பார்ட்-2’ கதை நல்லா இருந்தா, கண்டிப்பா நடிப்பேன்!''</p>
<p class="content"><span style="color: #ff0000"><strong>''ஜனனி அய்யரோட சம்திங்... சம்திங், ப்ரியா ஆனந்த் உங்களைக் கலாய்ச்சுட்டே இருக்காங்கனு ஏதேதோ கேள்விப்படுறோமே!''</strong></span></p>
<p class="content">''அதெல்லாம் கிசுகிசு அளவுக்குக்கூட வொர்த் இல்லைங்க. சமந்தா, அமலா பால், ஜனனி அய்யர், ப்ரியா ஆனந்த்... இவங்க எல்லாரோடவும் நடிக்கும்போது ஃப்ரெண்ட்லி டச் உண்டு. ஷூட்டிங் முடிஞ்ச பிறகு, 'ஹாய்... ஹலோ’கூட சொல்லிக்கிறது இல்லை. ப்ரியா செம சேட்டை. 'இரும்புக் குதிரை’ செட்ல கஷ்டமான ஒரு சீன். அதுக்கு எட்டு டேக் ஆகும்னு நான் சொன்னேன். 10 டேக் மேல போகும்னு ப்ரியா பெட் கட்டினாங்க. 12 டேக் போச்சு. அதான் சைக்கிள் வாங்கித் தரணும்னு என்னைக் கலாய்ச்சுட்டு இருந்தாங்க. வேற ஒண்ணும் இல்லை!''</p>
<p class="content"><span style="color: #ff0000"><strong>''முரளி பையனா இருந்துக்கிட்டு லவ் பண்ணலைனா எப்படி?''</strong></span></p>
<p class="content">''இப்போ எதுவும் தோணலைங்க. சினிமாவில் இன்னும் டிராவல் பண்ணவேண்டியது நிறைய இருக்கு. இப்போதைக்கு என் சினிமா கேரியர் மேல மட்டும்தான் எல்லாக் கவனமும். 24 வயசுதானே ஆகுது. இன்னும் கொஞ்ச வருஷம் போகட்டும். ஒட்டுமொத்தமாத் தீபாவளி கொண்டாடிடலாம்!''</p>
<p class="content"><span style="color: #ff0000"><strong>''முதல் படத்துக்கும் மூணாவது படத்துக்கும் இடையிலான சினிமா பத்தின உங்க ஐடியா எந்த அளவுக்கு மாறியிருக்கு?''</strong></span></p>
<p class="content">''ஒரு கதை இருந்தா, அந்த கேரக்டர் தானா டெவலப் ஆகிடும்னு ஆரம்பத்துல நினைச்சுட்டு இருந்தேன். ஆனா, சுவாரஸ்யமான, சவாலான ஒரு கேரக்டர் இருந்தா, அதைச் சுத்தி பிரமாதமான கதை பிடிச்சிடலாம்னு 'பரதேசி’யில் நடிச்ச பிறகு தெரிஞ்சுக்கிட்டேன்.</p>
<p class="content">அதே மாதிரி க்ளோசப் ஷாட்ல என்ன நடிச்சுட முடியும்னு முன்னாடி நினைப்பேன். ஆனா, வைட் ரேஞ்ச்ல எடுத்த ஒரு ஷாட்டுக்கு, முக ரியாக்ஷன்களை மட்டும் க்ளோசப்ல எடுக்கும்போது, எக்கச்சக்கமா பெர்ஃபார்ம் பண்ண வேண்டியிருக்கும். அந்த வித்தியாசத்தை இப்போ தெளிவாப் புரிஞ்சுக்கிட்டேன். சினிமா அவ்வளவு ஈஸி இல்லை சார்!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சொல்வனம்</div>
<div class="subtitle1">ஓவியம்: எஸ்.சிவபாலன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><u>பொம்மைகள் விற்பவன்</u></strong></span></p>
<p class="content">வரிசைக்கு நான்காய்<br>
ஐந்து வரிசை.<br>
மேல் வரிசையில்<br>
கொஞ்சம் பெரிதாய் மூன்று.<br>
அதற்கு மேல்<br>
இன்னும் பெரிதாய் இரண்டு.<br>
அலுவலகம் செல்லும்<br>
காலை நேர அவசரத்திலும்<br>
பார்த்துச் சிரிக்கும்<br>
சாலையோர டெடிபியர்களை<br>
எண்ணத் தவறவில்லை<br>
மாலை வீடு திரும்பும்போதும்<br>
எண்ணிக்கை குறையவில்லை<br>
ஒன்றையொன்று பிரியாத<br>
சந்தோஷத்தில் டெடிபியர்கள்<br>
புன்சிரிப்பு மாறாமல்.<br>
பொம்மைகள் விற்பவன்<br>
முகத்தில் மட்டும்<br>
நீளப்போகும் இரவைக்<br>
காலியான வயிற்றுடன்<br>
தாண்டப்போகும் கவலை.</p>
<p style="text-align: left"><span style="color: #0000ff">                           - இர.இளையபெருமாள்</span></p>
<p class="content"><span style="color: #ff0000"><strong><u>ஞானம்</u></strong></span></p>
<p class="content">கழுமரம் குடியிருந்தும்<br>
கவலையின்றி<br>
வாழ்வை<br>
கைதட்டியபடியே<br>
கழிக்கிறது<br>
பம்பாய் மிட்டாய்க்காரனின்<br>
பொம்மை.</p>
<p class="content">                         <span style="color: #0000ff"><strong>- மகா</strong></span></p>
<p class="content"><span style="color: #ff0000"><u><strong><img alt="" align="right" width="195" height="615" src="http://cdnw.vikatan.com/av/2014/02/ndmxzj/images/p48.jpg">நிலவை ஏந்தியவள்...</strong></u></span></p>
<p class="content">இரவு பகலை அருந்தத் தொடங்கியிருந்த <br>
நேரம்.<br>
காற்று அகற்றிய இலையெனப் பணியிடப்<br>
படியிறங்கினாள்.<br>
எப்போதுமான இறுக்கமான முகத்தோடு<br>
அழைத்துச் செல்ல வந்திருந்தான்.<br>
விரல்களின் முறுக்கலில் சீறியது வாகனம்.<br>
பின்னிருக்கை மிகுந்த வசதி<br>
முகம் பார்க்க வேண்டியதில்லை.</p>
<p class="content">வழியெங்கும் வேடிக்கை வேடிக்கைதான்<br>
பசி ஆவலோடு சாலையோரம் கையேந்தி<br>
உணவள்ளி விழுங்கியவன் தலை வருடி <br>
நீரருந்தக் கொடுத்தாள்.<br>
கையசைத்த அழுக்குக் குழந்தைக்கு<br>
சத்தமாக ஒரு முத்தம் தந்தாள்.<br>
ஆடை விலகிச் சிரித்துக்கொண்டிருந்த<br>
பைத்தியப் பெண்ணுக்குப் போர்த்திவிட்டாள்.<br>
கண்ணாடித் திரைக்குள் பொம்மை <br>
அணிந்திருந்த<br>
நீல நிற சேலையை அணிந்து<br>
அழகு பார்த்தாள்.<br>
வழக்கம்போல் பாலத்தின் உச்சியில் <br>
போகும்போது<br>
தலையுயர்த்தி வானம் பார்த்தாள்.<br>
கிளம்பும்போது இவள் குடும்பத்தைத்<br>
திட்ட ஆரம்பித்தவன்<br>
வீட்டின் கடைசித் திருப்பத்தில்,<br>
இவள் ஊழியன் வரை திட்டி முடித்திருந்தான்.</p>
<p class="content">வசவு, வழியெங்கும் இறைந்திருந்தாலும் <br>
எவற்றையும்<br>
அந்த நிலவைப்போல மிதிக்காமல் <br>
கடந்திருந்தாள்.</p>
<p class="content">வீட்டை நெருங்கியதும் மேலே பார்த்து<br>
கம்பீரமாகக் கண்களைச் சொடுக்கினாள்.<br>
அவ்வளவு நேரமாய் வளைந்த கீழுதடாய்ப்<br>
புன்னகைத்திருந்த பிறை நிலவு<br>
மிருதுவான தர்பூசணிக் கீற்றென<br>
அவள் கைகளில் விழுந்தது.<br>
நெஞ்சோடு அணைத்தவண்ணம்<br>
கதவைத் திறக்கிறாள்<br>
இருண்டிருந்த வீட்டினுள்<br>
மெள்ள வெளிச்சம் படர்கிறது.</p>
<p class="content">               <span style="color: #0000ff">           <strong> - கனிமொழி. ஜி</strong></span></p>
<p class="content"><span style="color: #ff0000"><u><strong>ஒரு வாத்தியத்தின் கதை</strong></u></span></p>
<p class="content">மலையும் மலை சார்ந்ததுமான<br>
எம் குறிஞ்சி நிலத்தின்<br>
கௌரவ வாத்தியமாய் அது திகழ்ந்தது.<br>
கரவொலி எழுப்பும்<br>
கால்சட்டைச் சிறுவர்களையும்<br>
விதவிதமானப் பிராதுகளை<br>
வேடிக்கை பார்க்கக் குழுமியிருக்கும்<br>
இளவட்டங்களையும்,<br>
ஆலமரத்தடிப் பஞ்சாயத்துக்காகவே<br>
ஊர் மந்தையில் காத்திருக்கும்<br>
பெரியாம்பிளைகளையும்,<br>
புறணிக்காகவே காத்திருக்கும்<br>
புண்ணியவதிகளையும்<br>
தனது ஆகச்சிறந்த<br>
ரசிகர், ரசிகைகளாக<br>
அது கொண்டிருந்தது.<br>
அய்யனாரின் ஆடிக் கொடையையும்<br>
ஆத்தாளின் பங்குனித் திருவிழாவையும்<br>
அது முன்நின்று தொடங்கிவைத்தது.<br>
காதுகுத்து, கல்யாணம்<br>
தண்டல்வரி வசூலையெல்லாம்<br>
வீதி வீதியாய் சென்று முழங்கி வந்தது.<br>
வெயில் - மழை<br>
அந்தி - சந்தி பாராது<br>
ஊர் இழவையெல்லாம்<br>
ஊர் ஊராய்ப் போயது தாக்கல் சொல்லிற்று.<br>
திரும்பிய திசையெங்கும்<br>
ஆனந்தமாய் அதிரப் புன்னகைத்த அது<br>
தன்னைச் சுமந்து திரிந்த காக்கிச் <br>
சட்டைக்காரன்<br>
கடன் தொல்லையின் பொருட்டு<br>
விஷம் அருந்தி விக்கிச் செத்துப்போன<br>
ஒரு நிறைந்த வெள்ளியின் அகாலத்தில்<br>
யாருமற்ற வனாந்தரத்தில்<br>
அநாதியாய் அழுதிருந்தது<br>
எத்திசையும் சென்று<br>
எவ்விடமும் நின்று<br>
எவருக்கும் தாக்கல் சொல்ல இயலாது!</p>
<p class="content">                                    <span style="color: #0000ff"><strong>- ஸ்ரீதர்பாரதி</strong></span></p>
<p class="content"><span style="color: #ff0000"><strong>உ</strong></span>ங்கள்  கவிதைகளை,  'சொல்வனம்’,  ஆனந்த விகடன்,  757,  அண்ணா சாலை, சென்னை-2 என்ற முகவரிக்கு, அல்லது  <a href="mailto:solvanam@vikatan.com">solvanam@vikatan.com</a> என்ற மின்னஞ்சல் முகவரிக்கு தொடர்பு  எண்ணுடன் அனுப்புங்கள்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தங்கத் தமிழ் - 4</div>
<div class="subtitle1">தமிழுரை - அறிவுமதி, எழிலுரை - டிராட்ஸ்கி மருது </div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><strong><img alt="" align="middle" width="420" height="601" src="http://cdnw.vikatan.com/av/2014/02/ndmxzj/images/p24a.jpg"></strong></span></p>
<p class="content"><span style="color: #ff0000"><strong>பு</strong></span>ணரி பொருத பூ மணல் அடைகரை <br>
ஆழி மருங்கின் அலவன் ஓம்பி <br>
வலவன் வள்பு ஆய்ந்து ஊர <br>
நிலவு விரிந்தன்றால் கானலானே</p>
<p class="content"><span style="color: #ff0000"><strong><img alt="" align="right" width="250" height="111" src="http://cdnw.vikatan.com/av/2014/02/ndmxzj/images/p24.jpg"></strong></span></p>
<p class="content"><span style="color: #ff6600"><strong>(நெய்தல்)</strong></span>   <span style="color: #ff6600"><strong>- உலோச்சனார், நற்றிணை - 11 </strong></span></p>
<p class="content">தமிழ் நிலப்பரப்பில்<br>
அன்றைய பெருவழிச் சாலைகளில்<br>
கடற்கரையின்<br>
ஈரமணல்வெளியே இன்றியமையாதது.</p>
<p class="content">குறிஞ்சி, முல்லை, மருத நிலத்<br>
தலைவர்களைவிடவும்<br>
நெய்தல் நிலத் தலைவர்களே<br>
தேர்களை<br>
மிகுதியாகப் பயன்படுத்தியவர்கள்.</p>
<p class="content">அதோ அந்தத் தேரும்<br>
அத்தகைய தேர்களில் ஒன்றுதான்.</p>
<p class="content">தன் தலைவியை மணந்துகொள்ளும்<br>
மனவிருப்போடு வருகிற தேர்.</p>
<p class="content">ஆனால், அந்த ஈரமணல் நெடுக<br>
விளையாடிக்கொண்டிருக்கும்</p>
<p class="content">ஆயிரமாயிரம் நண்டுகளில்<br>
ஒரு நண்டைக்கூட தன் தேரின் உருளைகள்<br>
நசுக்கிவிடாதபடிக்கு<br>
மிகுந்த விழிப்போடு<br>
ஓட்ட வேண்டும் என்பது தலைவனின் விருப்பம்.</p>
<p class="content">அவன் விருப்பத்திற்கேற்பவே ஓட்டும் பாகனுக்கு<br>
நிலா வெளிச்சமும்<br>
சேர்ந்து ஒத்துழைக்கிறது.</p>
<p class="content">நண்டுகள்கூட நசுங்கிவிடக் கூடாது.</p>
<p class="content">இத்தகைய இரக்கம் காட்டியவர்கள்தாம் அன்றைய<br>
நெய்தல் தமிழர்கள்!</p>
<p class="content">இன்று இரக்கமற்று<br>
எவன் எவனோ சுடச்சுடச் செத்து<br>
மிதப்பவர்களாக...</p>
<p style="text-align: right"><span style="color: #ff0000"><strong>தமிழ் வளரும்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வேடிக்கை பார்ப்பவன் - 16</div>
<div class="subtitle1">நா.முத்துக்குமார், ஓவியங்கள்: செந்தில்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><u><img alt="" align="right" width="200" height="96" src="http://cdnw.vikatan.com/av/2014/02/ndmxzj/images/p38.jpg">குறுக்கு வெட்டுத் தோற்றம் </u></strong></span></p>
<p class="content">தாமிரக் காசை தண்டவாளத்தில் வெச்சி<br>
நாம பதுங்க ரயில் நசுக்கும் - ராமையா<br>
கால ரயிலோட நாமெல்லாம் காசானோம்<br>
வாலிபம் போய் ஆச்சே வயசு!</p>
<p class="content"><span style="color: #ff6600"><strong>- வெ.சேஷாசலம்<br>
('ஆகாசம்பட்டு’ தொகுப்பில் இருந்து) </strong></span></p>
<p class="content"><span style="color: #ff0000"><strong>கா</strong></span>லையில் எழுந்து கண்ணாடியைப் பார்த்ததும் இவன் திடுக்கிட்டுப்போனான். கண்ணாடியில், இவன் உருவத்துக்குப் பதில் குட்டிப் பையன் ஒருவன் நின்றுகொண்டிருந்தான். கண்களைத் தாழ்த்தி தன்னைத்தானே ஒருமுறை பார்த்துக்கொண்டான். நிஜம்தான். இவன், எட்டு வயதுக் குட்டிப் பையனாக மாறியிருந்தான். எப்படி இது சாத்தியம்? இவனால் நம்ப முடியவில்லை.</p>
<p class="content">மூன்றாம் வகுப்பு படிக்கும்போது தீபாவளிக்கு இவன் மாமா எடுத்துக் கொடுத்த ஆரஞ்சு கலர் பூப்போட்ட சட்டையும், காக்கி கலர் டிரவுசரும் அணிந்தபடி கண்ணாடி முன் நிற்கும் இந்தப் பையன் இவன்தானா? அதே பழைய ஒல்லியான தோற்றமும், சற்றே சப்பையான மூக்கும் இவன்தான் என்பதை இவனுக்கு உணர்த்தியது. இந்தச் சப்பை மூக்கால்தான் இவனுக்கு சக மாணவர்கள் 'ஜப்பான்’ என்று பட்டப்பெயர் வைத்தார்கள். ''டேய் ஜப்பான்... நீ எப்படிடா மறுபடியும் வந்த?'' என்று இவனே இவனைப் பார்த்து ஆச்சரியப்பட்டான்.</p>
<p class="content">அடுத்த அறையில் மனைவியும் மகனும் உறங்கிக்கொண்டிருந்தார்கள். மெள்ள மனைவியைத் தொட்டு எழுப்பினான். கண் விழித்து இவனைப் பார்த்தவள், ''ஆதவன்... உன் ஃப்ரெண்டு வந்திருக்கான் பாரு'' என்று சொல்லிவிட்டு, ''தம்பி... எந்த ஃப்ளாட்டுடா நீ?'' என்றாள்.</p>
<p class="content">''நான் ஆதவன் ஃப்ரெண்டு இல்லடி. நான்தான் முத்துக்குமார். உன் புருஷன்'' என்றான்.</p>
<p class="content">மனைவியும் திடுக்கிட்டு எழுந்து, ''என்னங்க இது கூத்து?'' என்று அச்சத்துடன் கேட்க, ''ஹாலுக்கு வா சொல்றேன்'' என்றான்.</p>
<p class="content"><span style="color: #ff0000"><strong>ஹா</strong></span>லுக்கு வந்து சொல்லி முடித்ததும், ''எப்படிங்க இப்படிச் சின்னப் பையனா மாறினீங்க?'' என்றாள் அதே ஆச்சரியத்துடன்.</p>
<p class="content">''அதான் எனக்கும் தெரியல'' என்றான்.</p>
<p class="content">''அய்யோ! இப்ப நான் ரெண்டு புள்ளைங்களை வளர்க்கணுமா? ஏற்கெனவே ஒண்ணு பண்ற சேட்டையே தாங்க முடியல...'' என்று அலுத்துக்கொண்டாள்.</p>
<p class="content">சத்தம் கேட்டு விழித்து எழுந்து ஹாலுக்கு வந்த மகன், யாரோ போல் இவனைப் பார்த்தான். இவன், ''டேய்... நான்தான்டா, அப்பாடா!'' என்றான்.</p>
<p class="content">''அப்பாவா? யாருகிட்ட டூப் விடற? எங்கப்பா ஹைட்டா இருப்பாரு. தாடி வெச்சிருப்பாரு'' என்றான் மகன்.</p>
<p class="content">''இல்லடா அப்பாதான்டா. திடீர்னு சின்னப் பையனா மாறிட்டேன்'' என்று இவன் சொல்ல, ''எங்கப்பா சின்ன வயசுல ஹார்லிக்ஸ் பேபி மாதிரி குண்டா இருப்பாராம். அவரே சொல்லியிருக்காரு'' என்று மகன், இவன் எப்போதோ சொன்ன பொய்யை நினைவுபடுத்தினான்.</p>
<p style="text-align: center"><img alt="" align="middle" width="600" height="295" src="http://cdnw.vikatan.com/av/2014/02/ndmxzj/images/p38a.jpg"></p>
<p class="content">''இல்லடா ராஜா. அது அப்பா சும்மா நீ நல்லாச் சாப்பிடணும்னு பொய் சொன்னேன். உண்மையிலேயே நான் ஒல்லியாத்தான் இருப்பேன். வேணும்னா போட்டோ காட்டுறேன் பாரு'' என்று சொல்லிவிட்டு இவன் பழைய ஆல்பத்தை எடுத்து வந்து மகனிடம் காட்டினான்.</p>
<p class="content">''ஆமாப்பா... அப்படியே இருக்கீங்கப்பா! எப்பிடிப்பா சின்னதா ஆனீங்க?'' என்று மகன் கேட்க, ''அதான்டா எனக்கும் தெரியல'' என்றான்.</p>
<p class="content">இவர்கள் உரையாடிக்கொண்டிருக்கும்போதே இவன் மனைவி, சொந்தக்காரர்களுக்கு எல்லாம் தொலைபேசியில் இந்த அதிசயத்தைச் செய்தியாக்கிக் கொண்டிருந்தாள்.</p>
<p class="content">''இப்பதான் நீங்க குட்டிப் பையனா மாறிட்டீங்களே, வாங்க பார்க்ல போயி சறுக்கு மரம் வெளயாடலாம்'' என்று மகன் இவனை வடிவேலாக்கி வேனில் ஏற்ற, இவன் என்ன செய்வது என்று தெரியாமல் விழித்துக்கொண்டிருந்தான்.</p>
<p class="content"><span style="color: #ff0000"><strong>இ</strong></span>வனுக்குள் இப்போது நிறையக் கேள்விகள். இனி என்ன செய்வது? மூன்றாம் வகுப்பில் இருந்து படிப்பைத் தொடர்வதா? இவன் படிக்கப்போனால், குடும்பத்தை யார் காப்பாற்றுவது? இதே உருவத்துடன் இவன் மகனுக்கு இவன் எப்படி அப்பாவாக இருப்பது என்று இவன் குழம்பிக்கொண்டிருந்தபோது, அந்தக் குழப்பக் குளத்தில் மனைவி மேலும் ஒரு கல் எறிந்தாள். ''சாயங்காலம் ஒரு கல்யாண ரிசப்ஷன் இருக்கே. உங்களை எப்படி வெளிய கூட்டிட்டுப் போறது?''</p>
<p class="content">இவனுக்கு எப்போது மனக்குழப்பம் வந்தாலும், எழுத்தாளர், கலை விமர்சகர் சி.மோகனுக்கு தொலைபேசியின் வழியே ஆலோசனை கேட்பான். அவரைத் தொடர்புகொண்டு நிலைமையை விளக்கினான்.</p>
<p class="content">''சமீபத்துல காஃப்காவோட புக் ஏதாச்சும் படிச்சீங்களா?'' என்றார்.</p>
<p class="content">''ஆமா சார். அவரோட புக் படிச்சு ரொம்ப நாளேச்சுனு அவரு எழுதின 'உருமாற்றம்’ நாவலைப் படிச்சேன்'' என்றான்.</p>
<p class="content">''அதான். லிட்ரேச்சரைப் படிக்கும்போது கவனமா இருக்கணும். அது கத்தி மேல நடக்கிற மாதிரி. ஆழ்மனசுல எங்கேயோ போய் சில சமயங்கள்ல அந்தக் கத்தி கிழிச்சுடும். இப்படித்தான் எம்.வி.வெங்கட்ராமோட 'காதுகள்’ நாவலைப் படிச் சிட்டு நெறையப் பேரு, அவங்க காதுலயும் பலவிதமான குரல்கள் கேட்கிறதா எங்கிட்ட சொல்லியிருக்காங்க'' என்றார். இவனுக்குத் தெளிவாகப் புரிந்தது. 'உருமாற்றம்’ நாவல், ஒரு மனிதனை திடீரென்று கரப்பான் பூச்சியாக மாறுவது குறித்தது!</p>
<p class="content">''இப்ப என்ன சார் பண்றது?'' என்றான் திகைப்புடன்</p>
<p class="content">''ஒண்ணு பண்ணலாம் முத்துக்குமார். நீங்க இப்ப ஃப்ரீயா இருந்தீங்கன்னா, என் ரூமுக்கு வாங்க. சின்ன வயசுல நீங்க எப்படி இருந்தீங்கனு பார்க்க, எனக்கும் ஆசையா இருக்கு'' என்றார் சிரித்தபடி.</p>
<p class="content"><span style="color: #ff0000"><strong><img alt="" align="left" width="200" height="461" src="http://cdnw.vikatan.com/av/2014/02/ndmxzj/images/p38b.jpg">ம</strong></span>கன், பள்ளிக்குக் கிளம்பிச் செல்ல, இவனுக்காக தொலைக்காட்சியில் போகோ சேனலை வைத்துவிட்டு, ''பார்த்துட்டு இருங்க. எனக்கு கிச்சன்ல நெறைய வேலை இருக்கு'' என்றாள் மனைவி.</p>
<p class="content">''நான் வெளிய போயிட்டு வர்றேன்'' என்று மனைவியிடம் சொல்லிவிட்டு, பதிலுக்குக்கூட காத்திராமல் காரைத் தவிர்த்துவிட்டு அரசுப் பேருந்தில் ஏறி, தேனாம்பேட்டை சிக்னலுக்கு டிக்கெட் வாங்கினான்.</p>
<p class="content"><span style="color: #ff0000"><strong>சி</strong></span>க்னலுக்குப் பக்கத்தில் இவன் பால்ய வயது நண்பன் சண்முகம் வேலை பார்க்கும் அலுவலகத்துக்குச் சென்றான். இவனை சண்முகத்துக்கும் அடையாளம் தெரியவில்லை.</p>
<p class="content">''டேய் நான்தான்டா முத்துக்குமார்'' என்றான்.</p>
<p class="content">''எந்த முத்துக்குமார்?'' என்று அவன் கேட்க.</p>
<p class="content">''டேய்... ஜப்பான்டா'' என்று சொல்லிவிட்டு, இவன் தன் நிலைமையை மீண்டும் விளக்கினான்.</p>
<p class="content">''நான் சின்ன வயசுல எப்படி இருந்தேன்னு பார்த்தவங்கள்ல நீயும் ஒருத்தன். அதான் உங்கிட்டப் பேசிட்டுப் போலாம்னு வந்தேன்'' என்றான்.</p>
<p class="content">''நான் சின்ன வயசுல எப்படி இருந்தேன்னே எனக்கு ஞாபகம் இல்லே. இதுல உன்னை எப்படி ஞாபகம் வெச்சுக்கிறது? சரி... சரி... வா கேன்டீனுக்குப் போய்ப் பேசலாம். எதுக்கும் ரெண்டு அடி தள்ளியே நடந்து வா. சின்னப் பசங்ககூட எல்லாம் சகவாசம் வெச்சுக்கிறேன்னு ஆபீஸ்ல கிண்டல் பண்ணப்போறாங்க'' என்று சண்முகம் சொல்ல, இவனுக்கு சர்க்கரை அதிகம் இருந்தும் காபி கசந்தது.</p>
<p class="content"><span style="color: #ff0000"><strong>தி</strong></span>ரும்ப பேருந்து ஏறி வீட்டுக்கு வரும்போது செல்போன் ஒலித்தது. இயக்குநர் லிங்குசாமி பேசினார்.</p>
<p class="content">''முத்துக்குமார் நாளைக்கு நைட்டு கம்போஸிங்குக்கு சிங்கப்பூர் போறோம். டிக்கெட் போட்டாச்சு'' என்று சொல்ல.</p>
<p class="content">''சார். அதுல ஒரு சிக்கல். நான் நேர்ல வந்து விளக்குறேன்'' என்று சொல்லிவிட்டு அவரது அலுவலகம் விரைந்தான்.</p>
<p class="content"><span style="color: #ff0000"><strong>லி</strong></span>ங்குசாமி அலுவலகம் பரபரப்பாக இருந்தது. துணை நடிகர்கள், உதவி இயக்குநர் வாய்ப்பு கேட்டுக் காத்திருந்தவர்கள் என பெருங்கூட்டத்தை விலக்கி, இவன் உள்ளே நுழைந்தான்.</p>
<p class="content">''தம்பி... சைல்ட் ஆர்ட்டிஸ்ட்டுக்கு இந்தப் படத்துல ரோல் இல்ல. போட்டோ குடுத்துட்டுப் போங்க. தேவைப்பட்டா கூப்புடுறோம்'' என்று புரொடக்ஷன் மேனேஜர் இவனைப் பார்த்து சொல்ல, இவன் பெரும்பாடுபட்டு, தான் யாரென்று அவருக்கு விளக்கி, லிங்குசாமியை அவரது அறையில் சந்தித்தான்.</p>
<p class="content">மீண்டும் பெரும் விளக்கம் முடிந்த பின், லிங்கு சாமி கேட்டார், ''இப்ப என்ன பண்றது முத்துக்குமார்? நாளைக்கு இதே உருவத்தோட வந்து நின்னா இமிக்கிரேஷன்ல நம்ப மாட்டாங்களே!''</p>
<p class="content">''ஒரு நாள் டயம் இருக்கு சார். ஏதாவது மேஜிக் நடக்கலாம்'' என்று சொல்லிவிட்டு வீடு வந்தான்.</p>
<p class="content"><span style="color: #ff0000"><strong>ம</strong></span>கன், அவன் வயதுடைய நண்பர்களையெல்லாம் ஃப்ளாட்டில் இருந்து அழைத்து வந்து, ''எங்கப்பாடா! எப்படிச் சின்னப் பையனா மாறியிருக்காரு பாரு!'' என்று பெருமையடித்துக்கொண்டிருந்தான். டிக்கெட் போட்டு விற்காத குறைதான். போதாக்குறைக்கு மனைவி வேறு இவனுக்குப் பிடிக்காத நூடூல்ஸ் செய்து, ''சாப்பிடுங்க டேஸ்ட்டா இருக்கும். சின்னப் பசங்க இதைத்தான் விரும்பிச் சாப்பிடுவாங்க'' என்றாள்.</p>
<p class="content">இப்படியே தொடர்ந்தால் இவன் வாழ்க்கை என்ன ஆவது என்ற அச்சம் உருவானது. வங்கிக் கணக்கில் இருந்து கார் லோன் வரை அடையாள சிக்கல்கள் இவனைத் துரத்தும். இனி இவனது நண்பர் குழாம் இவனை எப்படி நடத்துவார்கள்? எல்லாவற்றுக்கும் மேல், 'நான்தான் கவிஞர் முத்துக்குமார்'' என்றால், இவன் ரசிகர்கள் இவனை நம்புவார்களா?</p>
<p class="content"><span style="color: #ff0000"><strong>ம</strong></span>னைவியும் மகனும் உறங்கிய பின்னும் இவன் கண் விழித்து யோசித்துக்கொண்டேயிருந்தான். மூன்றாம் வகுப்பு படிக்கையில் இவன் என்ன செய்தான்?</p>
<p class="content">என்னென்னவோ செய்தான்! பொறுப்புகளும், அதனால் வரும் கவலைகளும் இல்லாத ஒரு பருவம் அது. அந்தப் பருவத்தில்தான் இவன் எல்லாக் குழந்தைகளையும் போலவே கடவுளாக இருந்தான்.</p>
<p class="content">மேகங்களை விலக்கி நீந்தி வந்து நிலா இவனுக்குக் கதை சொன்னது. மழையும் வெயிலும் அதைத் தொடர்ந்து வண்ணங்கள் ஏழையும் விரித்துக் காட்டும் சீன விசிறியைப் போல் வானவில்லும், இவன் வானமெங்கும் நிறைந்திருந்தன. பெற்றவன் கடனை அறியாமல் பெருங்கனவுகளில் மிதந்து அலைந்த காலம் அது.</p>
<p class="content">பென்சிலுக்காக அடித்துக்கொண்டதும், பெண் உடல் புதிரை அவிழ்க்க முயன்றதும், பிரபஞ்சத்தின் முன்னே புள்ளியாக நின்றதும், விடையில்லாக் கேள்விகளால் வாழ்வை அளந்ததும் அந்தப் பருவத்தில் அல்லவா?</p>
<p class="content">சிறகைப் போல் இவன் பொத்திப் பாதுகாத்த அந்த பால்ய காலம், இன்று சிலுவையைப் போல் கனப்பது ஏன்? பதில் தெரியாமல் உறங்கிப்போனான்.</p>
<p class="content"><span style="color: #ff0000"><strong><img alt="" align="right" width="250" height="84" src="http://cdnw.vikatan.com/av/2014/02/ndmxzj/images/p38c.jpg">கா</strong></span>லையில் எழுந்து கண்ணாடியைப் பார்த்ததும் மீண்டும் ஓர் ஆச்சரியம் இவனுக்குக் காத்திருந்தது. குட்டிப் பையன் வளர்ந்து இவன் இவனாகி நின்றுகொண்டிருந்தான். எப்படி இது சாத்தியம்? இடையில் என்ன நடந்தது? மனதுக்குள் கேள்வி எழும்ப, இவனைப் பார்த்து கண்ணாடி கேட்டது,</p>
<p class="content">''பழைய உருவத்துக்கே வந்துட்ட. இப்ப சந்தோஷமா?''</p>
<p class="content">''ஒண்ணுமே புரியல. நடந்தது எல்லாமே புதிராகவும் மர்மமாகவும் இருக்கு. நான் ஏன் சின்னப் பையன் ஆனேன்?'' என்றான்.</p>
<p class="content">கண்ணாடி சொன்னது, ''ரெண்டு நாளைக்கு முன்னாடி நீ உன் பொண்டாட்டிட்ட என்ன சொன்ன... ஞாபகம் இருக்கா?''</p>
<p class="content">''இல்லையே!''</p>
<p class="content">''நான் சொல்லவா. வேலை வேலைனு இப்படிப் போட்டி, பொறாமைகளுக்கு நடுவுல ஓடிக்கிட்டு இருக்கிறது டயர்டா இருக்கு. மறுபடியும் ஏழெட்டு வயசுப் பையனா மாறினா எவ்வளவு சந்தோஷமா இருக்கும்''</p>
<p class="content">இவன் ஞாபகம் வந்து, ''ஆமா... அப்படித்தான் சொன்னேன்'' என்றான்.</p>
<p class="content">''இப்ப சந்தோஷமா இருக்கா?'' என்றது கண்ணாடி.</p>
<p class="content">''இல்ல. அந்தந்த வயசுக்கு அது அது சந்தோஷம். மேட்டுலயும் பள்ளத்துலயும் ஓடத்தான் நதி படைக்கப்பட்டிருக்கு. இப்ப எனக்குப் புரிஞ்சிருச்சு'' என்றான்.</p>
<p class="content">இவன் இவனானதில், இவனைவிட மனைவியும் மகனும் அதிகம் மகிழ்ச்சியை அடைந்தார்கள். லிங்குசாமிக்கு போன் செய்து ''இன்னிக்கு நைட்டு கம்போஸிங் கிளம்பிரலாம் சார்'' என்றான்!</p>
<p style="text-align: right"><span style="color: #ff0000"><strong>- வேடிக்கை பார்க்கலாம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆறாம் திணை - 74</div>
<div class="subtitle1">மருத்துவர் கு.சிவராமன், படம்: அருண் டைட்டன்</div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>பொ</strong></span>ங்கல் சமயம் பரணில் இருந்த வெண்கலப் பானையை எடுக்கும் முயற்சியின்போது, ஆக்கர் குத்து வாங்கி நெடுவாக்கில் பிளந்துகிடந்த பம்பரம் கையில் தட்டுப்பட்டது. நைந்துகிடந்த அந்தப் பம்பரக் கயிற்றின் நுனியில் போட்டிருந்த முடிச்சு, 35 வருடங்களை விழுங்கியிருந்தது. ஆக்கர் வைத்து, அழுகையுடன் பிளக்கப்பட்ட அந்தப் பம்பரம்...  தொலைந்த நட்பு, கோலிக்காய் கொடுத்து வந்த புது சிநேகம், பக்கத்து வீட்டுப் பெண்களின் கத்திரிப் பூ பாவாடையைக் கையில் பிடித்து, நொண்டியடித்து ஆடிய பாண்டி விளையாட்டில் முளைத்த எள்ளல், டவுன் மாமா வீட்டுப் பையன் சொல்லித்தந்த புது ஐஸ்பால் விளையாட்டு, பால்காரத் தாத்தா முருங்கை மரத்தில் சீவிய கில்லி பின்பு ஒருமுறை வீசி அடித்ததில் அவர் மண்டையையே பதம் பார்த்த வரலாறு... என அத்தனை நினைவுகளையும் வரிசைக்கிரமமாக மீட்டெடுத்தது!</p>
<p class="content">ஆனால் இன்றோ, இது எதற்கும் சாத்தியம் இல்லாது, கணினி முன் தனியாக அமர்ந்து சிறுவர்களால் எப்படி குதூகலிக்க முடிகிறது என வியப்பாக இருக்கிறது. 'உங்கள் எதிராளியைக் கொல்ல கத்தி வேண்டுமா, துப்பாக்கியா, எறிகுண்டா?’ என கணினி கேட்க, பட்டாக்கத்தியை சிறுவன் தேர்ந்தெடுக்க, கணினியில் கொலைவெறி விளையாட்டு தொடங்குகிறது. போலீஸ் ஒரு புறம் துரத்த, வெட்டிச் சாய்க்கும் வெறியுடன் சிறுவன் விளையாடும் அந்தக் கணினி விளையாட்டில் வியர்வையையும் கற்பனையையும் தொலைக்கும் பிஞ்சுகள் ஏராளம்.</p>
<p class="content">அந்தக் கால மரபு விளையாட்டுகள் உடலையும் மனதையும் ஒருசேர வலுப்படுத்தி மகிழ்விப்பவை. 'இன்னொரு ஐந்து டாலர் கொடுத்தால், நீங்கள் விஷக் கத்தி வைத்து குத்தி விளையாடலாம்...’ எனச் சொல்லித் தராதவை. நடு இரவில் திடுக் என எழுந்து 'கத்தியோடு விரட்றான் மம்மி...’ எனக் கத்த வைக்காதவை.</p>
<p style="text-align: center"><img align="middle" width="600" height="297" alt="" src="http://cdnw.vikatan.com/av/2014/02/ndmxzj/images/p74.jpg"></p>
<p class="content">'எல்லாம் வணிகமயம்’ என்றாகிப் போனதில், இரைக்காமல் வலிக்காமல், வெறி ஆக்ரோஷத்தை மனதுள் விதைத்து அகங்காரம் வளர்க்கும் கணினிக் கொலைகார விளையாட்டுகளை பிஞ்சுகள் விளையாட அனுமதித்து, 'அவன் பாட்டுக்கு அமைதியா கம்ப்யூட்டர் கேம்தான் விளையாடுவான். பசங்களோட வீதி குப்பையில் விளையாடுறது இல்லை. பொல்யூஷனே அவனுக்குச் சேராது’ என சர்ட்டிஃபிகேட் கொடுக்கும் பெற்றோருக்குத் தெரிவது இல்லை, அந்த அமைதிக்குப் பின் கிளை பரப்பும் அவலங்கள்.</p>
<p class="content">'ஓடி விளையாடுறதா? அவன் ரொம்ப வீக். அலர்ஜி. லேசா வீசிங் வேற. புழுதியில் எல்லாம் விளையாட அனுப்ப முடியாது’ என்போருக்குச் சில விஷயங்கள்.</p>
<p class="content">அழகாக விளம்பரப்படுத்தப்பட்டு புட்டியில் வரும் சத்து பான பவுடர்களில் நீர்த்துவத்தை நீக்கி ஸ்ப்ரே டிரை செய்யப்பட்ட பால்-மால்ட், செயற்கை உயிர்ச் சத்து, உங்கள் குழந்தை அடம்பிடித்து அப்படியே சாப்பிடவைக்கச் சொல்லும் கோகோ முதலான பொருள்கள் தவிர, கட்டிப்போகாமலும் கெட்டுப்போகாமலும் இருக்கச் சேர்க்கப்படும் ரசாயனங்களும் சேர்ந்திருக்கும். ஒரு பாசிப்பயறின், ஒரு முட்டையின், தூய மல்லைச் சம்பாவின் அத்தனை நல்ல குணங்களையும் அவை தந்துவிட முடியாது. பப்பாளியின், தர்பூசணியின், பீட்ரூட்டின் சுவையையும் மணத்தையும் தொழில்நுட்பம் அச்சுப்பிசகாமல் அப்படியே தரலாம்; குணத்தை அப்படியே தரமுடியாது.</p>
<p class="content">சமீபத்தில் இங்கிலாந்தில், 'ஸ்ட்ராபெர்ரி மணமுடைய பானத்தில் என்ன சேர்க்கிறீர்கள்?’ என நீதிமன்றம் விசாரித்தபோது, சுமார் 84 வகை உப்புகளின் பெயர்களை அவர்கள் கூறியுள்ளனர். அவர்களின் வியாபார பந்தங்கள்தாம் இங்கேயும் பல பழச்சாறுகளை விதம்விதமாக விற்கின்றன என்பதை நாம் மறந்துவிடக் கூடாது.</p>
<p class="content">'எல்லாம் சரி... வெரைட்டி வெரைட்டியாக சிறுதானியத்தில் எப்படிச் செய்வது?’ எனக் கேட்போருக்கு ஒரு செய்தி.</p>
<p class="content">வெரைட்டி என்பது பொருளில் இல்லை. உங்கள் மனதில், நலம் மட்டும் தேடும் கற்பனையில், அக்கறையில்தான் உள்ளது. பள்ளிக்கு அவசரமாகக் கிளம்பும் குழந்தைக்கு வாரம் ஒருநாள் சிவப்பு அரிசியும், ஆர்கானிக் வெல்லமும், காய்ந்த திராட்சையும் சேர்த்து இனிப்புப் பொங்கலும் தொட்டுக்க நேந்திரம் வாழைப்பழத் துண்டுகளும் கொடுக்கலாம். மறுதினம் பல தானியத் தோசையும் அதற்கு தேங்காய்ச் சட்னியும், இன்னொரு நாள் தினையும் பாசிப் பருப்பும் மிளகும் சேர்த்து வெண்பொங்கலும் சாம்பாரும், அடுத்த நாள் கேழ்வரகு உளுந்து சேர்த்த இட்லி, வறுத்த நிலக்கடலைச் சட்னியும், அதற்கு அடுத்த நாள் குதிரைவாலி, உளுந்து சேர்த்து அரைத்த மாவில் சுட்ட தோசையும் (மிக மென்மையாக வரும் தோசை) தொட்டுக்கொள்ள தக்காளி வெங்காயம் சேர்த்த காரச் சட்னியும், மீதம் உள்ள இரண்டு நாட்களில் அவல் கொழுக்கட்டை, கேழ்வரகு இடியாப்பம், கம்பு தோசை/ரொட்டி, கண்டசாலா அரிசி ஆப்பம் - கடைந்த தேங்காய்ப் பால் எனக் கொடுத்துப் பாருங்கள். அறிவும் ஆற்றலும் பெருகுவதோடு பக்கவிளைவாக அன்பும் ஊற்றெடுத்துப் பொங்கும். தேங்காயில் நோய் எதிர்ப்பும், நேந்திரம்பழத்தில் தேவையான உடல் எடையும், நிலக்கடலை, உளுந்தில் இருந்து புரதமும், கேழ்வரகில் இருந்து கால்சியமும், கம்பில் இருந்து இரும்பும் கனிமமும், குதிரைவாலி, கண்டசாலா, மாப்பிள்ளை சம்பா அரிசியில் இருந்து ஸ்மார்ட் கார்போஹைட்ரேட் எனும் லோ கிளைசிமிக் சர்க்கரை நாரும் கிடைக்கும்.</p>
<p class="content">குழந்தையின் மென்மையான உள்ளங்கையை சமையல் களமாக்கி, 'இது இட்லி, இது சாம்பார் சாதம், இது கத்திரிக்காய் பொரியல், இது தயிர்ச் சோறு...’ என ஒவ்வொரு விரலாக மடித்து, அம்மாவுக்கு ஒரு வாய், அப்பாவுக்கு ஒரு வாய், பாட்டிக்கு ஒரு வாய், தாத்தாவுக்கு ஒரு வாயாம். அப்புறம் தொழுவத்துல உள்ள கன்னுக்குட்டிக்கு, அப்புறமா இந்தச் செல்லக் குட்டிக்கு’ என நண்டு ஊறுது, நரி ஊறுது எனச் சொல்லி மகிழ்வித்து உறவை, உயிரைப் போற்றி உணவூட்டிய சமூகம் இது. இதன் அக்கறை தரும் சுவையையும் பயனையும் எந்த உப்பும் உயர் புட்டி உணவும் தந்துவிடவே முடியாது!</p>
<p style="text-align: right"><span style="color: #ff0000"><strong>- பரிமாறுவேன்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அறிவிழி - 53</div>
<div class="subtitle1">அண்டன் பிரகாஷ்</div>
<div class="subtitle2"></div>
<div class="content" style="border-top:1px solid #DDD;">
<p class="content"><img alt="" align="right" width="230" height="114" src="http://cdnw.vikatan.com/av/2014/02/ndmxzj/images/p76.jpg"><span style="color: #ff0000"><strong>G</strong></span>ross Domestic Product. சுருக்கமாக, GDP என்று அழைக்கப்படும். மொத்த உள்நாட்டு உற்பத்தி எண், வங்கி, முதலீடு, ஏற்றுமதி/இறக்குமதி போன்ற துறைகளில் இருப்பவர்களால் கூர்மையாகக் கவனிக்கப்படும். தேசத்தின் பொருளாதாரம் வளர்ந்திருக்கிறதா, பின்தங்கியிருக்கிறதா என்பதைத் தெளிவாகக் காட்டும் எண் 'GDP’ என்று பரவலாக நம்பப்படுகிறது. ஆனால், அது உண்மையா?</p>
<p class="content">GDP பற்றி ஒரு க்விக் அறிமுகம்: GDP என்பது, ஒரு நாட்டின் பொருள்கள் மற்றும் சேவைகளின் மொத்த மதிப்பீடு. உதாரணத்துக்கு, நீங்கள் வங்கியில் பணிபுரிகிறீர்கள் என வைத்துக்கொள்வோம். மாதச் சம்பளத்தைப் பெற்றுக்கொண்டதும், வீட்டு வாடகை கொடுக்கிறீர்கள். பெற்றுக்கொள்ளும் வீட்டுச் சொந்தக்காரர் அதில் இருந்து வீட்டுக்கு பெயின்ட் செய்பவருக்கு செட்டில்மென்ட் செய்கிறார். பெயின்டர், தான் வாங்கிய மோட்டார் பைக்கின் மாதத் தவணையை உங்களது வங்கியில் செலுத்துகிறார். இப்படி கைமாறிய பணம் அத்தனையையும் கூட்டினால் வரும் எண்ணை 'GDP’ என்று சொல்லலாம்!</p>
<p class="content">இதனால், கடன் சுமையைப் பற்றிய கவலை இல்லாமல், உற்பத்தியைப் பெருக்கி, வணிக அளவை அதிகரிக்க தலைப்பட்ட மேலைநாடுகளின் பொருளாதாரங்கள் கிடுகிடுவென வளர்ந்தன. இது ஒருவிதத்தில்  வெள்ளந்தி எதிர்பார்ப்பு என்றார்கள் பொருளாதார அறிஞர்கள் பலர். காரணம், தேசத்தின் பொருளாதார அளவை (Volume) மட்டுமே GDP கணக்கிடுகிறது; தரத்தை (Quality) அல்ல!</p>
<p class="content">GDP நியமிக்கப்பட்ட நாளில் இருந்தே லேசான எதிர்க் குரல்கள் எழுந்தன. 70-களின் தொடக்கத்தில், பூட்டான் நாட்டின் அரசர் தங்களது நாட்டின் புத்த மத நம்பிக்கைகளின்படி தேசத்தின் வளர்ச்சி தரத்தின் அடிப்படையில் இருக்கவேண்டும் என்பதால், மக்களின் மகிழ்ச்சி சார்ந்த மதிப்பீட்டை'Gross National Happiness’ என்று அளக்கும் ஃபார்முலாவை அறிமுகம் செய்தார். பூட்டான் தவிர வேறு எந்த நாட்டிலும் இது இன்று வரை ஏற்றுக்கொள்ளப்படவில்லை. என்றாலும், அளவை மட்டுமே அடிப்படையாகக்கொண்ட GDP-யின் நம்பகத்தன்மை தொடர்ந்து விவாதத்துக்கு உள்ளானபடிதான் இருக்கிறது!</p>
<p style="text-align: center"><img align="middle" width="600" height="187" alt="" src="http://cdnw.vikatan.com/av/2014/02/ndmxzj/images/p76a.jpg"></p>
<p class="content">சென்ற வருட செப்டம்பர் வரை கணக்கிடப்பட்ட GDP பதிவுகளைப் பார்க்கும்போது, ஆச்சரியம் எழுகிறது. உதாரணமாக, இந்தியாவின் பொருளாதாரம் கிட்டத்தட்ட ஐந்து சதவிகிதம் வளர்ந்திருக்கிறது. ஆனால், தொழில் உற்பத்தியில் இரண்டு சதவிகிதம் பின்னடைவு ஏற்பட்டிருக்கிறது. அப்படியானால், மேற்படி வளர்ச்சி, சேவைத் துறைகளில் இருந்தும், ஏற்றுமதியில் இருந்தும் முக்கியமாக வந்திருக்க வேண்டும் என்பதை ஊகிக்க முடிகிறது. ஆனால், உலகமயமாகிவிட்ட இன்றைய சூழலில், இப்படி கறுப்பு/வெள்ளையாகப் பொருளாதாரத்தைக் கணக்கிட முடியாது அல்லவா?</p>
<p class="content">இதை சிம்பிளான ஓர் உதாரணம் மூலம் விளக்கலாம். 'கோடாக்’ என்ற பெயர் நம் அனைவருக்கும் பரிச்சயமானது. 19-ம் நூற்றாண்டின் இறுதியில் ஜார்ஜ் ஈஸ்ட்மென் என்பவரால் நிறுவப்பட்ட இந்தக் கேமரா மற்றும் ஃபிலிம் சுருள் தயாரிக்கும் நிறுவனம், 100 ஆண்டுகளுக்கும் மேலாகக் கொடி கட்டிப் பறந்தது.</p>
<p class="content"><img align="right" width="300" height="269" alt="" src="http://cdnw.vikatan.com/av/2014/02/ndmxzj/images/p76b.jpg">வணிக உலகில், razor and blades’ என்ற விற்பனைத் திட்டம் ஒன்று உண்டு. சவரம் செய்யும் ரேஸரை மலிவாகக் கொடுத்துவிட்டு, தொடர்ந்து தேவைப்படும் பிளேடை அதிக விலையில் விற்கும் டெக்னிக். இந்த நாட்களில், பிரின்டரைக் குறைந்த விலைக்குக் கொடுத்துவிட்டு, அதற்கான கேட்ரிஜை அதிக விலைக்கு விற்கும் பாணி. கோடாக், இந்த பாணியைத்தான் பின்பற்றி சந்தையைக் கைப்பற்றியது. மலிவாக விற்கப்படும் கேமராக்களில் பயன்படுத்தத் தேவையான ஃபிலிம் ரோல், அதைப் படமாக மாற்றத் தேவையான வேதிப்பொருள்கள் போன்றவற்றை அதிக விலையில் விற்றுக் கொழுத்த லாபம் ஈட்டும் நிறுவனமாக இருந்தது.</p>
<p class="content">டிஜிட்டல் கேமராக்கள் அறிமுகமான 90-களின் இறுதியில் கோடாக்கும் டிஜிட்டல் கேமராக்களைத் தயாரிக்க ஆரம்பித்தது. ஆனால், தொழில்நுட்பத்தின் மாற்றத்துக்குத் தகுந்த விதத்தில் கோடாக்கால் மாற இயலவில்லை. கேமரா வசதி கொண்ட ஸ்மார்ட் போன்களும் டேப்லெட்டுகளும் வரத் தொடங்கியதும் கோடாக் அதலபாதாளத்தில் விழுந்து, திவால் நோட்டீஸ் கொடுத்தபோது கோடாக்கில் பணிபுரிந்தவர்களின் எண்ணிக்கை, கிட்டத்தட்ட ஒன்றரை லட்சம்!</p>
<p class="content">இது நடந்து இரண்டு மாதங்களில், 'Instagram’ என்ற அலை மென்பொருள், ஃபேஸ்புக் நிறுவனத்தால் ஒரு பில்லியன் டாலர்களுக்கு வாங்கப் பட்டது. இந்த மென்பொருளின் முக்கியமானப் பணி, புகைப்படங்களை எடுத்து அதை நண்பர்களுடன் பகிர்ந்துகொள்வது.</p>
<p class="content">இன்னொரு விதத்தில் சொல்லவேண்டுமானால், கோடாக் தொழில்நுட்பத்தின் நவீனப் பயன்பாடு Instagram. முக்கியமாகக் கவனிக்க வேண்டியது ஃபேஸ்புக், Instagram நிறுவனத்தை வாங்கும்போது, அதில் பணிபுரிந்தவர்களின் எண்ணிக்கை 15 மட்டுமே. அப்படியானால், தொழில்நுட்பத்தின் உதவியால் 15 பேர் ஒன்றரை லட்சம் பேரின் வேலையைப் பறித்துவிட்டார்களா? அதன் பொருளாதாரப் பின்னடைவின் விளைவு ஆபத்தானதே என்று உங்களுக்குத் தோன்றலாம். ஆனால், உண்மை அதுவல்ல. அதை இன்னும் விரிவாக அடுத்த வாரம் அலசலாம்!</p>
<p style="text-align: right"><span style="color: #ff0000"><strong>- விழிப்போம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆபரேஷன் நோவா - 15</div>
<div class="subtitle1">தமிழ்மகன், ஓவியங்கள்: பாலா</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>செ</strong></span>ன்னை மீர்சாகிப் பேட்டை ஏரியா. உலகில் பின்னாளில் லாரிகள் உருவாகும் என்ற உத்தேசம் இல்லாமல் ஜனித்த தெரு. அநியாயக் குறுகல். மக்கள், மாடுகள், நாய்கள் சமரசமாக நடமாடிக் கொண்டிருந்தனர். அடிபம்பு, அரசியல் கொடிக் கம்பங்கள் போக இடுக்கான அந்த வீட்டின் முன் மூன்று சைக்கிள்கள் இருந்தன. அந்த வீட்டுக்கான மாடிப்படி,  தெருவில் இருந்தே தொடங்கியது. அதில் ஒருவர் ஏறிச் செல்லும்போது இன்னொருவர் எதிரே இறங்க முடியாது. மேலே போனால் சிறிய அறையில் அது முடியும். அங்கே 15 இளைஞர்கள் இருந்தனர். சிலர் சிகரெட் பிடித்தனர்.</p>
<p class="content">புகை பிடிக்காதவர்களும் சிகரெட் கங்குகள்போல கோபமாக இருந்தனர். ஓர் இளைஞன் பேசத் தொடங்கினான்.</p>
<p class="content">''தோழர்களே, சார்லஸுக்கு பைத்தியக்காரன் பட்டம். மனிதர்களை வேறு கிரகத்துக்குக் கடத்திச் சென்றதாகச் சொன்ன உலகின் மகத்தான விஞ்ஞானிக்கு நேர்ந்த கதி, நமக்குச் சொல்லும் பாடம் என்ன? உலகில் யாரெல்லாம் வாழ வேண்டும் என்பதை ஆதிக்க நாடுகள் முடிவு செய்கின்றன. இதுவரை பல லட்சம் மக்கள் கடத்தப்பட்டு கிட்னி, கண், இதயம் போன்ற அவயங்களுக்காகத் தனியே ஓர் இடத்தில் வளர்க்கப்படுகிறார்கள். தேவைப்படும்போது அவயங்களை எடுத்துக்கொள்வார்கள். இதற்குத்தான் இந்த ஏற்பாடு. தமிழ்நாட்டில் அகிலன் என்பவனைக் காணவில்லை என ஒரு பெண் போராடினாள். நினைவிருக்கிறதா?''</p>
<p class="content">'ஆமாம்’ என அசைந்தன 14 தலைகளும்.</p>
<p class="content">''வினோதினி என்கிற அந்தப் பெண்ணையும் இப்போது காணவில்லை. வேறு கோளில் மனித உறுப்புகள் தயாரிக்க மனிதர்களைக் கடத்திச் செல்லும் இந்த அநியாயத்துக்கு எதிராக மாணவர்கள் திரள வேண்டும். நாம்தான் அவர்களைத் திரட்ட வேண்டும். தமிழகத்தில் உருவாகும் இந்த எழுச்சி... உலகம் முழுதும் பரவ வேண்டும்.''</p>
<p style="text-align: center"><img align="middle" width="600" height="506" alt="" src="http://cdnw.vikatan.com/av/2014/02/ndmxzj/images/p78.jpg"></p>
<p class="content">எதிரில் இருந்த அனைவரும் தீவிரமாக ஆமோதித்தனர்.</p>
<p class="content"><span style="color: #ff0000"><strong>டா</strong></span>க்டர் ழீன் ஒரு விஷயத்தில் தெளிவாகிவிட்டாள். டெர்பிகளின் வயிற்றுக்குள் ஏற்படும் இடைவிடாத சிறு சிறு மின்னல்கள்தான் அந்த உயிரினத்தின் ஆதாரம். அங்கேதான் இருக்கிறது அதன் உயிர். நைட்ரஜனை அணுக்களாகப் பிரிக்கும் ஆர்கானிக் மின்னல்கள். ஆழ்கடல் மீன்கள் சில, டார்ச் அடித்துக்கொண்டு உயர்மின் அழுத்தங்களோடு உலா வருவதைப் போல இவையும் மின்சார பலத்தால் இயங்கும் உயிரினங்கள். சுருக்கமாக... மின்சாரம் தடைபட்டால் அவை இறக்கும். 14 மெகாபைட்டுக்குப் பக்கம் பக்கமாக கெமிக்கல் ஈகுவேஷன் எழுதிப்பார்த்துவிட்டாள். அந்த மின்னல்களை அழிப்பது டாக்டர் ழீனுக்கு சவாலாகத்தான் இருந்தது.</p>
<p class="content">சவாலில் ஜெயித்தால் அம்மாவின் பரிசு கிடைக்கும் என்றது வண்டு.</p>
<p class="content">41 ஆயிரம் பேரும் ஏதோ ஒரு வகையில் இந்தக் கிரகத்துக்காகப் பணியாற்றி வருகிறார்கள். எல்லோருமே ஒருவகையில் சாதனையாளர் கள்தான். அதனால் மக்களின் பாலியல் தேவைகள் இனிமேல் வாரத்துக்கு ஒரு தரம் வெல்க்ரோ இணைப்பு மூலம் நிறைவேற்றப்படும் என்ற தகவல்தான் அவளைப் பாடாய்ப்படுத்தியது. 'இயற்கையோடு அதிகமாக விளையாடுவது விபரீதமான முடிவுகளைத் தரும்’ என்று எச்சரித்துப் பார்த்தாள். 'காதலை அகற்றுவதால், மோசமான விளைவுகள் ஏற்படும்’ என்று விளக்கினாள். அம்மாவுக்கு ழீன் சொல்வதில் உடன்பாடு இல்லை. காதலால் நேரமும் காமமும் விரயமாவதாகவும் அதன் பொருட்டு விரோதங்கள், மன உளைச்சல்கள், திராபையான இலக்கியங்கள்... எனச் சங்கிலித் தொடராகப் பிரச்னைகள் உருவாவதாகவும் சொன்னார்.</p>
<p class="content">'அம்மா என்ன பெண்தானா?’ என்ற நியாயமான கேள்வி, ழீனுக்கு முதல் நாளில் இருந்தே குடைந்தது. அந்தக் கேள்வி இப்போது குட்டிப் போட்டு இன்னும் சிலவாகச் சேர்ந்துவிட்டன. முக்கியமாக 'அம்மா’ என்ற அதிகார மையத்தின் மீது ஒருசில கேள்விகள் இருந்தன. மிக எளிமையான முதல் கேள்வி, அவர் யார்? அவருக்கு எல்லாவற்றையும் தீர்மானிக்கிற அதிகாரத்தைக் கொடுத்தது யார்? அதிகாரத்தைக் கொடுத்த அந்த அதிகார மையம் 581-ல் இருக்கிறதா, பூமியிலா? நிர்வகிப்பது தனியார் அமைப்பா, அரசுகளா? லாபத்துக்காக இயங்குகிறதா? அப்படியானால் என்ன மாதிரியான லாபம்?</p>
<p class="content">டெர்பி ஆராய்ச்சியோடு இவையும் சேர்ந்துகொண்டன!</p>
<p class="content"><img align="left" width="300" height="429" alt="" src="http://cdnw.vikatan.com/av/2014/02/ndmxzj/images/p78a.jpg">உண்மையில் அவள் விரும்பிச் செய்ய நினைத்த ஆராய்ச்சியே வேறு. இரண்டு லட்சம் ஆண்டுகளுக்கு முன்பு ஆப்பிரிக்காவில் பிறந்த ஆதிமனிதனை ஆராயும் ஆய்வாளர்கள், 17 லட்சம் ஆண்டுகளுக்கு முன்பு அதிரம்பாக்கத்தில் வாழ்ந்த மனிதனை உதாசீனப்படுத்துவது ஏன்? 3,000, 4,000 ஆண்டு கிரேக்க, சுமேரிய நாகரிகத்தைச் சிலாகிக்கும் ஆய்வாளர்கள் 10,000 ஆண்டுகளுக்கு முன்பு வாழ்ந்த ஆதிச்சநல்லூர் மக்களை ஆராயாமல் விட்டது ஏன்? தமிழர்கள் என்பவர் யார்? மனித குலம் தொடங்கிய உடனே நாட்டை ஆண்ட அந்த மனிதக் கூட்டம், நாடே இல்லாமல் போனது ஏன்? இந்தியக் கடற்கரை எங்கும் புதையுண்டுபோன நாகரிகத்தின் கண்ணிகளைச் கோப்பது எப்படி என்பதுதான் அவளுடைய நிரந்தரமான ஆசைகளாக இருந்தன.</p>
<p class="content">பூமிவிட்டு 581ஜி-க்கு வந்த பிறகு, அவளுடைய அந்த ஆராய்ச்சிக்கு அர்த்தம் இல்லாமல் போய்விட்டது. மனித நாகரிகம் எங்கே தோன்றியது என்பதுதான் இப்போது முக்கியமா? மனிதன், நாகரிகம் என எல்லாமே அந்தலை சிந்தலையாகிவிட்ட இந்தப் புதிய கோளத்தில், அந்த ஆராய்ச்சியைத் தொடர முடியாமல் போனதும், அதை நிரூபிப்பதில் என்ன பலன் இருக்க முடியும் என்றும் இருந்தது. மனித இனம் தழைத்தால், ஒருவேளை தனக்குப் பின்னால் வரும் யாராவது ஒருவர் மனித நாகரிகம் பூமியில் தொடங்கியது என்பதைக்கூட பொருட்படுத்துவார்களா என்று தெரியவில்லை.</p>
<p class="content">'நாம் பூமியில் பிறந்தோம் என்பதைத் தெரிந்துகொள்ளாமலேயேகூட வாழ்க்கையைத் தொடர முடியும்தானே? பிறகு எதற்கு பூமியின் சரித்திரத்தைத் திரும்பிப் பார்க்க வேண்டும்?’ என்று அம்மா அதை ஒரு வரியில் நிராகரித்துவிட்டார்.</p>
<p class="content">டெர்பியை ஆராய்வதைவிட அம்மாவை ஆராய்வதுதான் மனித குலத்துக்கு மிகவும் முக்கியம். ழீனுக்கு அது நன்றாகவே தெரிந்தது. ஆனால், அம்மாவின் உலகத்தில் அம்மாவின் ஆய்வுக்கூடத்தில் அதைச் செய்வதில் கடும் சிக்கல் இருந்தது. மைக்கேல், அகிலன், கேத்ரின், ஆலீஸ்... போன்ற சிலர் மூளைச்சலவை செய்யப்பட்டு அடிமைகள் போல கிடப்பதை அவள் பார்த்தாள். நினைவுகளை அழித்துவிடும் இந்த விபரீதங்கள், தனக்கும் நேர்வதற்கான வாய்ப்பை ஏற்படுத்தி விடக் கூடாது.</p>
<p class="content">எல்லா யோசனைகளோடும் ழீன் தன் கடமையில் கவனமாக இருந்தாள். டெர்பிக்கு அரை மணி நேரத்துக்கு ஒரு தரம் மட்டுமே நைட்ரஜன் அளிக்கப் பட்டது. தெளியவெச்சு தெளியவெச்சு அடிக்கும் டெக்னிக்! நைட்ரஜனோடு வேறு சில டாக்ஸிக் சாமாசாரங்களை உட்படுத்திப் பார்த்தபோதும் அது இறப்பதற்கான ஆரம்பக்கூறுகள் இருப்பதாகத் தெரியவில்லை. மாறாக அவையும் உணவாக ஜீரணிக்கப்பட்டன. அவளுடைய மெடுலா தளத்தில் சின்ன ஸ்பார்க்.</p>
<p class="content">''கண்டுபிடித்துவிட்டேன்... டாக்டர் மைக்கேல். இந்த ஜீவனை அழிப்பதற்கான வழியைக் கண்டுபிடித்து விட்டேன்...'' என்றாள் மிகுந்த உற்சாகத்தோடு. மைக்கேல், கார்ட்டர், கேப்ரியல் மூவரும் புதையலைக் கண்ட மாதிரி பார்த்தனர்.</p>
<p class="content"><span style="color: #ff0000"><strong>அ</strong></span>க்ரோ முயற்சியில் வெற்றி கண்டதற்காக அம்மா நால்வருக்கும் பரிசு அளிக்கப்போவதாக வண்டு முதலில் அறிவித்தது. இந்த வனாந்திர கோளில் 'பரிசு’ என்பதன் அர்த்தம் விளங்கிக்கொள்ள முடியாததாக இருந்தது வினோதினிக்கு. என்ன பரிசைக்கொண்டு மனிதர்களைச் சந்தோஷப்பட வைத்துவிட முடியும்? வண்டு வழிகாட்டுதலுக்கு ஏற்ப, நால்வரும் இரண்டு இரண்டு பேராகப் பிரிந்து நின்றனர். கேத்ரின் அவளுடைய சட்டையின் கைப் பகுதியில் இருந்து எதையோ எடுத்து அகிலனின் கைப் பகுதியில் இணைத்தாள். அதே போல ஆலீஸும் வஸீலியேவும். தியானம் போல சில நிமிடங்கள் நின்றுவிட்டு புன்னகையோடு பிரிந்தனர்.</p>
<p class="content">ஏதோ போதைப் பொருளை அவர்களுக்குள் செலுத்துவதாகத்தான் வினோதினி பயந்தாள்.</p>
<p class="content">அவர்களின் முகங்களில் சற்றுமுன் இல்லாத ஏதோ ஒரு மகிழ்ச்சி பூசப்பட்டிருந்தது. கண்களில் ஒரு சரணாகதித்தன்மை இருந்தது.</p>
<p class="content">''என்ன பரிசு அது?'' என்று வாயைவிட்டே கேட்டாள்.</p>
<p style="text-align: center"><img align="middle" width="600" height="206" alt="" src="http://cdnw.vikatan.com/av/2014/02/ndmxzj/images/p78b.jpg"></p>
<p class="content">நால்வரும் ஒருவரை ஒருவர் பார்த்துக்கொள்ள, வண்டு, ''அந்தப் பரிசு எப்படி இருக்கும் என யாராலும் சொல்ல முடியாது. ஒருவகையில் மூளை சம்பந்தப்பட்டது. அங்கு நடக்கும் சிறிய எலெக்ட்ரிசிட்டி. ஏதாவது சாதிக்கும்போது, அது உனக்கும் கிடைக்கும்'' என்றது அதற்குப் புரிந்த வரையில்.</p>
<p class="content">ஹெராயின், அபின், பிரவுன் ஷ§கர்... என கலவையாக ஓர் அச்சம் உருவானது. அகிலனைப் பரிதாபமாகப் பார்த்தாள். அவன் இன்னொரு பரிசுக்காக அடுத்த சாதனையில் மூழ்கியிருந்தான்.</p>
<p class="content">வஸீலியேவ், கேத்ரின் இருவரும் அவனுக்குத் துணையாக சிறுதானிய உற்பத்திக்கான செயல்பாடுகளில் தீவிரமாக இருந்தனர். மிகக் குறைவான தண்ணீர் இருந்தாலே இந்தக் கோளில் இருக்கும் அனைவருக்குமான உணவைப் பறிமாற முடியும் என்று அம்மாவிடம் சொல்லி அனுமதி வாங்கியிருந்தான். அடுத்த மாதம் கோளின் புது மனிதன் பிறக்கும் நாளில் எல்லோரும் கிரக மண்ணில் கால் பதிக்க ஏற்பாடு செய்வதாக அம்மா சொல்லியிருந்தார். அதற்கு முன்னால் ஏகப்பட்ட கடமைகள் அவர்கள் முன் இருந்தன.</p>
<p class="content">ஆலீஸ்தான் வினோதினியின் அருகே இருந்து தேற்றிக்கொண்டிருந்தாள்.</p>
<p class="content">''இந்தியாவில் பலரும் கற்பைப் போற்றுவார்கள் என்று தெரியும். அது உடல் சம்பந்தப்பட்டதா... மனம் சம்பந்தப்பட்டதா?''</p>
<p class="content">ஆலீஸின் இந்தத் திடீர் கேள்வி, வினோதினியைக் குழப்பத்தில் ஆழ்த்தியது.</p>
<p class="content">''எதற்கு திடீரென்று இப்படிக் கேட்கிறாய்?''</p>
<p class="content">''மனித குலம் ஒரு வசதிக்காகக் கண்டுபிடித்த நம்பிக்கை...'' ஆலீஸ் முடிப்பதற்கு முன்பே வினோதினி கோபமானாள், ''என்னது வசதியா?''</p>
<p class="content">''பல நாடுகளில் ஆணும் பெண்ணும் கொஞ்ச நாள் வாழ்ந்து பார்க்கிறார்கள். மனசு எப்போது சரி என்கிறதோ, அப்போது கல்யாணம் செய்கிறார்கள். மேற்கத்திய நாடுகளில் மட்டுமல்ல... சீனாவிலும் இது பரவலாகி வருகிறது.''</p>
<p class="content">''வளர்ந்த நாடுகள், கலாசாரத்தைத்தான் முதலில் உடைக்கின்றன.''</p>
<p class="content">''ஆப்பிரிக்கா வளராத நாடுதானே? அங்கே ஒரு பழங்குடியினர் கல்யாணத்துக்கு முன்பே கர்ப்பமாகும் பெண்ணைக் கற்புக்கரசியாக நினைக்கிறார்கள். அதாவது அவளுக்குக் குழந்தை பாக்கியம் இருக்கிறது என்று உறுதியாவதால், அவளை மணக்கப் போட்டியும் அதிகம் இருக்குமாம். இதைத்தான் நான் வசதியான நம்பிக்கை'' என்றேன்.</p>
<p class="content">''என்ன சொல்ல வருகிறாய்?'' என்றாள் வினோதினி.</p>
<p class="content">''நாம் அந்த நம்பிக்கைகளில் இருந்து வெகு தொலைவில் இருக்கிறோம். வேறு கோளில். புதிய நம்பிக்கைகள் இங்கே பின்பற்றப்படுகின்றன. நாமும் பின்பற்றித்தான் ஆக வேண்டும்.''</p>
<p class="content">''இங்கே உருவாகும் நம்பிக்கைகள் பற்றி எனக்குக் கவலை இல்லை'' என்றாள் வினோதினி.</p>
<p class="content">''கவலைப்படமாட்டாய் என்றால் ஒன்று சொல்கிறேன். சற்று நேரத்துக்கு முன் எங்களுக்கு வழங்கப்பட்ட பரிசு...''</p>
<p class="content">ஆலீஸ், சொல்ல வருவதை வினோதினியால் வேகமாக அனுமானிக்க முடிந்தது. வேகமாக அகிலனைப் பார்த்தாள். அவன் கேத்ரினின் கன்னத்தைச் செல்லமாகக் கிள்ளி உதட்டில் ஒட்டிக்கொண்டிருந்தான். அவளுக்கு 581 ஜி-யே தலைகீழாகச் சுற்றுவது போல இருந்தது!</p>
<p class="content"><span style="color: #ff0000"><strong>டெ</strong></span>ர்பிகள் அங்கே ஒன்றுகூடி இருந்தன. தம்மில் ஒருவர் எதிரியிடம் பிடிபட்டுவிட்டது அவற்றுக்கு வருத்தம் ஏற்படுத்துவதாக இல்லை. மாட்டிக்கொண்ட டெர்பியை மீட்கும் உத்தேசமும் அவற்றிடம் இல்லை. மாட்டிக்கொண்ட புதிய டெர்பியின் எண்ணை உடனடியாக அழித்துவிட்டன.</p>
<p class="content">''அவர்கள் ஆக்சிஜன் எடுக்கிறார்கள். நமக்கு அதனால் ஒரு தொல்லையும் இல்லை. வீணாக அவர்களைக் கொல்ல வேண்டாம்'' என்றது மூன்று.</p>
<p class="content">''ஆனால், அவர்கள் வீணாகப் பிறரைக் கொல்லும் சுபாவம் உள்ளவர்கள் போல இருக்கிறார்கள். நம்முடைய ஸ்பேஸ் ஷிப் நம்மை அழைத்துச் செல்ல வருவதற்குள் நம் எல்லோரையும் தீர்த்துக்கட்டிவிடுவார்கள்.''</p>
<p class="content">''நாளை இரவு ஸ்பேஸ் ஷிப் வந்துவிடும். அதற்குள் ஒன்றும் நேர்ந்துவிடாது. நாளை நாம் தலைமையிடத்தில் பேசி முடிவுக்கு வருவோம். இதைவிட நல்ல இடம் கிடைத்திருந்தால் அங்கு சென்றுவிடுவோம். தேவைப்பட்டால் தலைமையின் தயவோடு இவர்களைத் தீர்த்துக்கட்டுவோம். நமக்கென்ன... இரண்டு நிமிட வேலை'' என்றது இரண்டு தெனாவட்டாக.</p>
<p class="content">'சில் சில்’ என்றபடி எல்லா டெர்பிகளும் தலையோடு தலை முட்டிக்கொண்டன!</p>
<p style="text-align: right"><span style="color: #ff0000"><strong>- ஆபரேஷன் ஆன் தி வே..</strong></span></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
