	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தலையங்கம்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="400" height="99" alt="" src="http://cdnw.vikatan.com/av/2014/02/nzrint/images/p7a.jpg"></p>
<p class="content"><span style="color: #ff0000"><strong>ப</strong></span>ணம் உள்ளவர்களும் பலம் உள்ளவர்களும் மட்டுமே போட்டியிடக்கூடியதாக இல்லாமல், சாமானியர்களும் பங்கேற்கும் களமாக தேர்தல் களம் திகழ்ந்தால் மட்டுமே, அங்கு உண்மையான ஜனநாயகம் பரிபாலனத்தில் இருக்கிறது என்று அர்த்தம். ஜனநாயகத்தைப் பணநாயகமாக மாற்றும் அராஜகங்களுக்கு முற்றுப்புள்ளி வைக்க முனைந்திருக்கிறது இந்தியத் தேர்தல் ஆணையம்.</p>
<p class="content">பணத்தை வாக்காளர்களுக்கு வாரியிறைப்பது, படாடோபமாகப் பிரசாரம் செய்வது போன்ற நடைமுறைகளைத் தடுக்கும் பொருட்டு, பல தடுப்பு நடவடிக்கைகளை முன்னெடுக்க இருப்பதாக அறிவித்திருக்கிறது தேர்தல் ஆணையம். குறிப்பாக, வேட்பாளர்கள், வாக்காளர்களுக்குப் பணம் கொடுத்து ஓட்டு வாங்குவதைத் தடுக்க, கிராம அளவில் இளைஞர்களைக்கொண்ட கண்காணிப்புக் குழுக்கள் அமைக்கப்படுமாம். வாக்காளர்களுக்கு யாரேனும் பணம் அளித்தால், அதைக் கண்காணிப்புக் குழுவில் இருக்கும் இளைஞர்கள் வீடியோ அல்லது புகைப்பட ஆதாரத்துடன் தேர்தல் ஆணையத்துக்கு அனுப்ப வழிவகை செய்யப்பட இருக்கிறதாம். அப்படிப் பதியப்படும் புகார்கள் மீது 24 மணி நேரத்துக்குள் நடவடிக்கை எடுப்பதற்கான முயற்சிகள் முடுக்கிவிடப்படும் என்கிறது தேர்தல் ஆணையம்!</p>
<p class="content">வரவேற்று ஆதரவளிக்க வேண்டிய அறிவிப்பு. ஆனால், தேர்தல் ஆணையத்தின் இந்த அறிவிப்பு மீது மக்களுக்கு உண்மையான நம்பிக்கை வரவேண்டுமானால், 'இது சம்பிரதாய அறிவிப்பு அல்ல; உறுதியான செயல் திட்டம்’ என்ற நம்பிக்கையை வாக்காளர் மனதில் பதியச்செய்ய வேண்டும்.</p>
<p class="content">குங்குமச்சிமிழில், சேலைகளில், உணவுப் பொட்டலங்களில், திருமண அழைப்பிதழ்களில், சாராய விருந்துகளில்... என விதவிதமாகக் கோடிக் கோடியாகப் பணம் வாக்காளர்களுக்கு விநியோகிக்கப்பட்ட 'திருமங்கலம் ஃபார்முலா’வை நாம் பார்த்திருக்கிறோம். அதையும் மிஞ்சும் வகையில் சமீபத்தில் அசுரத்தனமாக ஆக்டோபஸ் கரங்களை நீட்டிய 'ஏற்காடு ஃபார்முலா’வையும் பார்த்தோம். இதுவும் இன்னபிறவுமாக தேர்தல்களின்போது நிகழ்ந்த முறைகேடுகள் தொடர்பாக எத்தனை வழக்குகள் பதியப்பட்டன, எவ்வளவு பேர் கைதுசெய்யப்பட்டார்கள், அவர்கள் மீது என்னென்ன நடவடிக்கைகள் எடுக்கப்பட்டன, அதன் பின்னணியில் செயல்பட்ட வேட்பாளர்களுக்கும், அவர்கள் சார்ந்துள்ள கட்சிகளுக்கும் வழங்கப்பட்ட தண்டனைகள்தான் என்ன?</p>
<p class="content">வாக்காளரின் மனதில் எழும் இந்தச் சந்தேகங்களைக் களைந்தால், தேர்தல் ஆணையத்தின் நடவடிக்கைகளில் பொது மக்களும் ஆர்வமாகப் பங்கேற்பார்கள். இல்லையென்றால், இந்த அறிவிப்பை மற்றுமொரு வெற்றுத் தண்டோரா என்றே வாக்காளன் கருதுவான்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கார்ட்டூன்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="362" alt="" src="http://cdnw.vikatan.com/av/2014/02/nzrint/images/p7.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கலாட்டூன்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="485" alt="" src="http://cdnw.vikatan.com/av/2014/02/nzrint/images/p98.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கருணாநிதியின் லகான்... ஸ்டாலின் கையில்!</div>
<div class="subtitle1">திருச்சியில் புதுக்காட்சி</div>
<div class="subtitle2">ப.திருமாவேலன்</div>
<div class="subtitle3">படங்கள்: கே.ராஜசேகரன், என்.ஜி.மணிகண்டன்</div>
<div class="subtitle4"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>தோ</strong></span>ற்று நிற்கும்போதுதான் தி.மு.க. தொண்டனின் ரத்தம் உஷ்ணமேறும் என்பதை மீண்டும் நிரூபித்திருக்கிறது திருச்சி!</p>
<p class="content">ஆளும் கட்சி கோதாவில் வேகம் காட்டுபவர்கள், அமைச்சர் பதவி பெற்றவர்கள். எதிர்க் கட்சியாக இருக்கும்போது எதிரிகளை அச்சுறுத்துவது தி.மு.க. தொண்டன்தானே! கூட்டம் கூட்டமாக, குடும்பம் குடும்பமாக, வேகம் வேகமாக இத்தனை லட்சம் பேரைக் கூட்டிக் காட்டும் சக்தி, இன்னும் தி.மு.க-விடம் இருக்கிறது!</p>
<p class="content">தி.மு.க-வின் உயிர் நாடி என்பது அண்ணா அறிவாலயத்திலோ, கோபாலபுரத்திலோ இல்லை. ஊருக்கு ஊர், தெருவுக்குத் தெரு இருக்கிறது என்பதை பிப்ரவரி 15, 16 நாட்களில் நடந்த தி.மு.க-வின் 10-வது மாநில மாநாடு புரியவைத்திருக்கிறது.</p>
<p class="content">முன்வரிசைகளில் 500 பேர் உட்கார சொகுசு சோபா. அடுத்து 25 ஆயிரம் பேருக்கு மேல் உட்கார நாற்காலிகள்... அதற்கும் கடைசியாக 40, 50 ஏக்கரில் ஆற்று மணல் பரப்பு. அதில்தான் அடிமட்டத் தொண்டன் அமர்ந்து மாநாட்டு நிகழ்வுகளை ரசித்துக்கொண்டிருந்தான். கீழே உட்கார்ந்து கூட்டம் கேட்பது அவமானமாக ஆகி, 15 ஆண்டுகள் ஆகிவிட்டன. ஆனால், அந்த மணல் பரப்பு முழுக்கவும் மனிதத் தலைகளாக, தேனீக் கூட்டமாக மொய்த்துக்கிடக்க... கடலைப் பருப்பும் பட்டாணியும் வாங்கி வைத்துக்கொண்டு, மதியம் 3 மணிக்கு மேலும் சாப்பாட்டுக்குக் கலையாமல் உரைகளைக் கேட்டுக்கொண்டிருந்த அடிமட்டத் தொண்டன் மனதில், 'யாரும் வருவார், யாரும் போவார்... ஆனால், இது என் கட்சி. நான் இருப்பேன், கடைசி வரை இருப்பேன்’ என்ற கர்வம் தெறித்தது.</p>
<p class="content">பொதுவெளியில் கருணாநிதியும் தி.மு.க-வும் எத்தனையோ விமர்சனங்களை எதிர்கொண்டு நிற்கும்போது, கழகத்தவர் மத்தியில் உறுதி ஊறிக்கொண்டே இருப்பது, திருச்சியில் நிரூபிக்கப்பட்டுள்ளது.</p>
<p style="text-align: center"><img alt="" align="middle" width="650" height="258" src="http://cdnw.vikatan.com/av/2014/02/nzrint/images/p92d.jpg"></p>
<p class="content">இரட்டை மலை அடிவாரத்தில் காடாகக் கிடந்த 355 ஏக்கரைக் கைப்பற்றி, அரசு இயந்திர எதிர்ப்புகளைச் சமாளித்து, முப்பதே நாட்களில் கோட்டைக் கொத்தளங்களை எழுப்பும் சக்தி கே.என்.நேருவுக்கு இருப்பதும் நிரூபணம் ஆகியுள்ளது. அதனால்தான், தனது தலைமை உரையில், ''நேருக்கு நேர் நேருதான். அவர் கழகத்தின் மேரு'' என்றார் கருணாநிதி. பேராசிரியர் அன்பழகன், ''இந்த மாநாட்டின் வெற்றிக்கு நேருவின் உழைப்பும், தலைவர் கலைஞரின் எழுத்தும்தான் காரணம்'' என்றார். ''மற்ற மாவட்டச் செயலாளர்கள் கோபித்துக்கொள்ளக் கூடாது. இப்படி ஒரு மாநாட்டை இதுவரை யாரும் நடத்தவில்லை. அதை இனிமேல் யாரும் நடத்தவும் முடியாது. ஏன் நேருவே நினைத்தாலும் முடியாது'' என்று மு.க.ஸ்டாலின் சொன்னார். ''இந்தக் கூட்டத்தைப் பார்த்துக்கொண்டே இருக்க வேண்டும் என்று நினைக்கிறேன்!'' என்றார் கனிமொழி. நாடாளுமன்றத் தேர்தல் வருகிறதே என்ற நடுக்கத்தில் இருந்த தி.மு.க. தலைமைக்கு உற்சாகத்தை அளித்திருக்கிறது இந்த மாநாடு!</p>
<p class="content">ஆம். இப்படி ஒரு டானிக் கருணாநிதிக்கும் தேவைப்பட்டது. கட்சித் தொண்டர்களுக்குமே அவசியமானது. 'யாரோடுதான் கூட்டணி..? யாரோடும் கூட்டணி இல்லாவிட்டால் எத்தனை இடங்கள் வெற்றி பெற முடியும்?’ என்று நித்தமும் புலம்பிக்கொண்டிருந்தவர்களை, 'நாற்பதும் நமதே’ என்று சொல்ல வைத்திருக்கிறது திருச்சி.</p>
<p class="content">உற்சாகம் ஓ.கே.! ஆனால், வியூகம் என்ன? அதைத்தான் திரும்பத் திரும்பக் கேட்டார் ஸ்டாலின். வழக்கமாக, 'தலைவரே வியூகம் அமைத்து ஆணையிடுங்கள். அதற்குக் கட்டுப்பட்டுச் செயல்படுவோம். முடித்துக் காட்டுவோம். உங்கள் காலடியில் வைப்போம்’ என்றுதான் ஸ்டாலின் சொல்வார். இந்த மாநாட்டில்தான், 'தலைமைக்கான’ தகுதியோடு கட்சிக்கும் கருணாநிதிக்கும் தன்னுடைய எண்ணம் என்ன என்பதை தைரியமாக ஸ்டாலின் சொன்னார். ''தலைவர் கலைஞர் அவர்களே, பொதுச்செயலாளர் அவர்களே வியூகம் அமைத்துத் தாருங்கள். ஆணையிடுவது உங்கள் பணி. அதனை முடித்துக்காட்டுவது இளைஞர் அணி'' என்று சொன்ன ஸ்டாலின், அடுத்துச் சொன்னதுதான் முக்கியமானது.</p>
<p style="text-align: center"><img alt="" align="middle" width="500" height="439" src="http://cdnw.vikatan.com/av/2014/02/nzrint/images/p92c.jpg"></p>
<p class="content">''யார் நம்மோடு கூட்டணி வருகிறார்கள், யாரோடு நாம் கூட்டணி இருக்கக் கூடாது என்றெல்லாம் ஏற்கெனவே பொதுக்குழுவிலே தீர்மானங்களாக நீங்கள் குறிப்பிட்டுச் சொல்லி இருக்கிறீர்கள். மேடையில் இருக்கின்ற எங்களைப் போன்றவர்கள் மட்டுமல்ல, இதோ இங்கு தரையிலே அமர்ந்திருக்கக்கூடியவர்களும் அதே உணர்வோடுதான் இருக்கிறார்கள் என்பதை நீங்கள் மனதிலே பதிய வைத்துக்கொள்ள வேண்டும்'' என்று சொன்னார் ஸ்டாலின்.</p>
<p class="content">கடந்த மாதம் நடந்த தி.மு.க. பொதுக்குழுவில், காங்கிரஸுடனும் கூட்டணி வைக்க முடியாது, பாரதிய ஜனதாவுடனும் கூட்டணி வைக்க முடியாது என்பதற்கான காரணங்களை அடுக்கி கருணாநிதி பேசியிருந்தார். 2ஜி ஸ்பெக்டரம் பிரச்னையில் தி.மு.க-வை மாட்டிவிட்டு பழிபோட்டது காங்கிரஸ் கட்சிதான் என்பதை வெளிப்படையாகச் சொன்னார். அப்படிப்பட்ட கட்சியுடன் கூட்டணி வைக்க இயலாது என்றும் கருணாநிதி பேசினார். இதற்குக் காரணம், 'காங்கிரஸுடன் கூட்டு சேர்ந்தால் தமிழகத்தில் கடுமையான எதிர்ப்பைச் சம்பாதிக்க வேண்டியிருக்கும்’ என்று ஸ்டாலின் நினைத்து, அதனை கருணாநிதியிடம் வலியுறுத்திச் சொன்னதுதான். அதனை மனபூர்வமாக ஏற்றுக் கொண்டவராக அன்று கருணாநிதி பேசினார்.</p>
<p class="content"><img alt="" align="left" width="280" height="122" src="http://cdnw.vikatan.com/av/2014/02/nzrint/images/p92b.jpg">ஆனால் காங்கிரஸ் கட்சி, நேரடியாகவும் மறைமுகமாகவும் தி.மு.க-வுக்கு நெருக்கடிகள் கொடுத்துவருகிறது. தூதுவர்களையும் அனுப்பி வருகிறது. 'நாங்கள் விஜயகாந்தை அழைத்து வருகிறோம். நீங்கள் எங்களோடு சேருங்கள். நீங்கள் 20 இடங்களை எடுத்துக்கொள்ளுங்கள். காங்கிரஸும் தே.மு.தி.க-வும் 20 இடங்களை எடுத்துக்கொள்கிறோம்’ என்பது மாதிரியான தூண்டில்கள் போடப்பட்டு வருகின்றன. இது கருணாநிதியின் மனதில் சலனத்தை ஏற்படுத்தி வருகிறது.</p>
<p class="content">'வலுவான கூட்டணியை அமைக்காவிட்டால் வெற்றி பெற முடியாது’ என்பது கருணாநிதியின் கணக்கு. 'ஐந்து தொகுதிகள் வென்றாலும் மரியாதையாக வெல்ல வேண்டும். காங்கிரஸுடன் சேருவது, பிரிவது. மீண்டும் சேருவது... பின்னர் பிரிவது என்று மாறி மாறிச் செயல்படுவது கட்சியின் நம்பிக்கையைக் குலைக்கும்’ என்பது ஸ்டாலின் கருத்து.</p>
<p class="content">தலைவருக்குத் தரும் மரியாதை ஸ்டாலினுக்குத் தரப்பட்டு பல ஆண்டுகள் ஆகிவிட்டன. ஆனால், இதுவரை அவர் கட்சியின் கொள்கை முடிவுகளில் தலையிடுபவராக இருந்தது இல்லை. கருணாநிதியிடம் ஏதாவது ஆலோசனை சொல்வாரே தவிர, அதை மீறி கருணாநிதி நடந்தால்கூட வருத்தப்படவோ, விமர்சிக்கவோ, தடுக்கவோ மாட்டார். ஆனால் முதல் தடவையாக, 'நீங்கள் <img alt="" align="right" width="300" height="459" src="http://cdnw.vikatan.com/av/2014/02/nzrint/images/p92.jpg">இப்படித்தான் முடிவெடுக்க வேண்டும். கடந்த பொதுக்குழுவில் எடுக்கப்பட்ட முடிவுதான் மேடையில் இருப்பவர்களும், மேடைக்குக் கீழே இருப்பவர்கள் நினைப்பதும்’ என்று சொல்வதன் மூலமாக கருணாநிதியின் கொள்கை என்ற லகானையும் ஸ்டாலின் கைப்பற்ற ஆரம்பித்துள்ளார். திருச்சியில் நடந்து முடிந்திருக்கும் தி.மு.க. மாநாட்டின் திருப்புமுனை எது என்று கேட்டால் இதுதான்!</p>
<p class="content">'தலைவரே... தேர்தல் வியூகம் என்ன என்பதை நீங்கள் சொல்லவேண்டும்’ என்று வழக்கத்துக்கு மாறாக ஸ்டாலின் வலியுறுத்த, வழக்கமாக கர்ஜிக்கும் கருணாநிதி கொஞ்சம் அடக்கியே வாசித்தார். 'யாரெல்லாம் மதவாதத்துக்கு எதிராக இருக்கிறார்களோ, அவர்கள் எல்லாம் இந்த அணியில் சேரலாம்’ என்று மையமாக முடித்தார்.</p>
<p class="content">அகில இந்திய அளவில் மதவாதத்துக்கு எதிராக இரண்டு அணிகள் இருக்கின்றன. ஒன்று காங்கிரஸ் தலைமையில் அமைந்துள்ளது. இன்னொன்று கம்யூனிஸ்ட்களால் ஒருங்கிணைக்கப்படுவது. கம்யூனிஸ்ட்கள் அணியில், ஜெயலலிதா இருக்கிறார். அதனால் அங்கு கருணாநிதி சேர முடியாது. மீதம் இருப்பது காங்கிரஸ் அணி. அதில் சேருவது கருணாநிதியின் முடிவாக இருக்குமானால், அதனை ஸ்டாலின் ஏற்பாரா என்பதே, இப்போது உடன்பிறப்புகளின் மனதில் தொக்கி நிற்கும் கேள்வி!</p>
<p class="content">அன்று, 'காங்கிரஸ் ஆண்டது போதும் மக்கள் மாண்டது போதும்’ என்று சொல்லி தேர்தல் களத்தில் குதிக்கலாமா வேண்டாமா என்று  தொண்டர்களிடம் அண்ணா வாக்கெடுப்பு நடத்திய இடம் திருச்சி. இப்போது காங்கிரஸுடன் சேரலாமா வேண்டாமா என்ற கண்ணுக்குத் தெரியாத கருத்துக் கணிப்பை கருணாநிதி தொடங்கியிருக்கும் இடமும் திருச்சிதான். தொண்டர்களின் முடிவைத் திரிக்காமல் செயல்படுத்துவார்களா கருணாநிதியும் ஸ்டாலினும்?</p>
<hr>
<p class="content"><span style="color: #ff0000"><strong><u>மாநாட்டுக் கிராமம்!</u></strong></span></p>
<p class="content"><span style="color: #ff0000"><strong>தி</strong></span>ருச்சி பிராட்டியூர் ஒண்டி கருப்பசாமி கோயில், அந்த வட்டாரத்தில் மிகவும் பிரசித்தம். ஆடி மாதந்தோறும் இங்கு பக்தர்கள் கூடி ஆடு வெட்டிக் கொண்டாடுவார்கள். இதன் அடிவாரத்தில்தான் தி.மு.க. மாநாடு நடந்தது. 355 ஏக்கர் பரப்பில் சேறும் சகதியுமாக புதர் மண்டிக்கிடந்த இடத்தில் 155 ஏக்கரை மாநாடுக்கும், 200 ஏக்கரை வாகனங்கள் நிறுத்துவதற்கும் <span style="color: #ff0000"><strong><u><img alt="" align="right" width="300" height="187" src="http://cdnw.vikatan.com/av/2014/02/nzrint/images/p92a.jpg"></u></strong></span>ஒதுக்கினார் நேரு. 5 ஆயிரம் லோடு செம்மண் அடிக்கப்பட்டு தரை இறுக்கப்பட்டது. தொண்டர்கள் அமரும் இடத்தில், 300 லாரி ஆற்று மணல் கொட்டப்பட்டது.</p>
<p class="content">1,100 அடி நீளமும், 600 அடி அகலமும் கொண்ட பந்தல் அது. இதில் மேடை மட்டும் 200 அடி நீளம், 80 அடி அகலம். மேடை முழுக்கவே காங்கிரீட் கொண்டு அமைக்கப்பட்டது. கருணாநிதியின் வாகனம் மேடையேற சறுக்குப்பாதையும் உண்டு. மேடைக்குப் பின்புறம் ஆறு அறைகளும், மேடைக்கு வெளியே கருணாநிதி, ஸ்டாலினுக்காக இரண்டு பிரத்யேக குடில்களும் உருவாக்கப்பட்டன.</p>
<p class="content">தொண்டர்கள் குளிக்க 30 ஆயிரம் லிட்டர் கொள்ளளவு கொண்ட நீர்த் தொட்டிகளும், குடிக்க 28 ஆயிரம் லிட்டர் கொள்ளளவு கொண்ட தொட்டிகளும் அந்த வளாகத்தில்  அமைக்கப்பட்டன. 14 மோட்டார் பம்புகள், 6 ஆயிரம் விளக்குகள், 30 எல்.இ.டி. ஸ்க்ரீன்கள், 162 கி.மீட்டர் தூரத்துக்கு கறுப்பு-சிவப்பு கொடிகள் என ஏக அமர்க்களம்!</p>
<p class="content">மொத்தப் பந்தலையும் அமைத்தவர் 'பந்தல்’ சிவா. கலை இயக்குநராக மேடையையும், கட்-அவுட்களும் உருவாக்கியது ஜே.பி.கிருஷ்ணா. பந்தலுக்கு முன் இருந்த கோட்டையை உருவாக்கியவர் சென்னையைச் சேர்ந்த மாமுண்டி!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஸ்மைல் ப்ளீஸ்!</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="434" alt="" src="http://cdnw.vikatan.com/av/2014/02/nzrint/images/p6.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">எங்கெங்கு காணினும் என்.ஜி.ஓ..!</div>
<div class="subtitle1">பகீர் பின்னணியும் அதிர்ச்சி அரசியலும்</div>
<div class="subtitle2">பாரதி தம்பி</div>
<div class="subtitle3">ஓவியங்கள்: ஹாசிப்கான், படம்: தி.விஜய்</div>
<div class="subtitle4"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><img alt="" align="right" width="200" height="70" src="http://cdnw.vikatan.com/av/2014/02/nzrint/images/p52.jpg">'இ</strong></span>ந்தத் தொழில் அதிபர்கள் தொல்லை தாங்க முடியலைப்பா...’ என்று கவுண்டமணி ஒரு படத்தில் சொல்வாரே... அப்படி சமீப காலமாக ஒருவித அயர்ச்சியை உண்டாக்குகின்றன 'என்.ஜி.ஓ.’ (NGO-Non Governmental Organization) என்று அழைக்கப்படும் அரசு சாரா தொண்டு நிறுவனங்களின் செயல்பாடுகள்!</p>
<p class="content">தமிழ்நாட்டில் எந்த நகரத்துக்கு, எந்தக் கிராமத்துக்குச் சென்றாலும் இவர்களே நிறைந்திருக்கிறார்கள். சுற்றுச்சூழல், மனித உரிமை, குழந்தைகள் நலன், எய்ட்ஸ், கல்வி... என சகல துறைகளிலும் என்.ஜி.ஓ-க்களின் ஆதிக்கமே. இவர்கள் செய்துவரும் 'தொண்டுக்கு’ இந்நேரம் தமிழ்நாட்டில் பாலாறும் தேனாறும்
</p>
ஓடிக்கொண்டிருக்க வேண்டும். ஆனால், நடப்பது என்னவோ, மக்களின் அவலங்களை புராஜெக்ட்களாக மாற்றி துட்டு பார்ப்பதும், அரசுக்கு எதிரான மக்களின் எதிர்ப்புகளை மழுங்கடிப்பதும்தான்.
<p class="content">இந்தப் பின்னணியில் என்.ஜி.ஓ-க்களின் மற்றொரு பரிமாணத்தை உரக்கப் பேசுகிறார் எழுத்தாளரும் வழக்கறிஞருமான இரா.முருகவேள்.</p>
<p class="content">'எரியும் பனிக்காடு’, 'ஒரு பொருளாதார அடியாளின் ஒப்புதல் வாக்குமூலம்’ போன்ற முக்கியமான நூல்களை தமிழில் மொழியாக்கம் செய்த முருகவேள், புலிகள் காப்பகத்தின் பெயரால் கார்ப்பரேட் என்.ஜி.ஓ- க்கள் செய்யும் அரசியல் குறித்த நூல் ஒன்றையும் எழுதியுள்ளார். என்.ஜி.ஓ-க்களின் நோக்கம் முதல் செயல்பாடுகள் வரை பல விஷயங்கள் பற்றி விளக்கமாகப் பேசினார்...</p>
<p class="content">''இன்று 'புலிகளைப் பாதுகாப்போம்’ என்ற குரல் உரக்க ஒலிக்கிறது. இந்தியா முழுக்க 40-க்கும் மேற்பட்ட புலிகள் காப்பகங்கள் அமைக்கப்பட்டு வருகின்றன. இதற்கு முதல் நிபந்தனையாக அரசும் என்.ஜி.ஓ-க்களும் சொல்வது, 'காட்டுக்குள் பழங்குடிகள் யாரும் இருக்கக் கூடாது’ என்பதுதான். 'பழங்குடிகளும் புலிகளும் ஒருபோதும் சேர்ந்து வாழ முடியாது’ என்ற கருத்தைத் திரும்பத் திரும்பப் பிரசாரம் செய்கிறார்கள். இதற்காக பல நூறு கோடி ரூபாய் நிதி வாரி இறைக்கப்பட்டு, ஆவணப்படங்கள் எடுக்கப்படுகின்றன; புத்தகங்கள் எழுதப்படுகின்றன; கருத்தரங்குகள் நடத்தப்படுகின்றன. ஆனால், உண்மை என்ன?</p>
<p class="content">பல்லாயிரம் ஆண்டுகளாக மனிதர்களும் விலங்குகளும் இணைந்துதான் காடுகளில் வாழ்ந்துவருகின்றனர். வனவிலங்குகளுடன் பழங்குடிகளின் உறவுக்கு எத்தனையோ சான்றுகளைத் தர முடியும். ஆனாலும் அரசும் இந்த என்.ஜி.ஓ-க்களும் ஏன் இப்படிச் சொல்கிறார்கள்? ஏனென்றால், பழங்குடிகளை காட்டில் இருந்து விரட்டினால்தான், அங்குள்ள இயற்கை வளங்களை பன்னாட்டு நிறுவனங்களுக்குத் தடையின்றித் தாரைவார்க்க முடியும்.</p>
<p class="content">மேலும், சுரங்கம் தோண்டவும், சாலை அமைக்கவும், அணை கட்டவும் பழங்குடிகளின் இருப்பு இவர்களுக்குத் தடையாக இருக்கிறது. இவை எவற்றையுமே செய்யவில்லை என்றாலும், 'மனிதர்களின் காலடி படாத கன்னி நிலம்’ என்று கூறி 'எக்கோ டூரிஸம்’ நடத்த பழங்குடிகள் அங்கே இருக்கக் கூடாது. இதனால் தந்திரமாக புலியின் பெயரைச் சொல்லி விரட்டுகின்றனர்.</p>
<p style="text-align: center"><img alt="" align="middle" width="600" height="479" src="http://cdnw.vikatan.com/av/2014/02/nzrint/images/p52a.jpg"></p>
<p class="content">இவர்களின் தந்திரத்துக்கு ஓர் உதாரணம் சொல்கிறேன். தற்போதைய நிலையில் காடுகளில் வசிக்கும் பழங்குடிகளுக்கு, தேன், காட்டுப் பழங்கள், சுள்ளி... போன்றவற்றைச் சேகரிப்பதற்கான உரிமைகள் மட்டும்தான் இருக்கின்றன. இந்தத் திடீர் புலிக் காதலர்கள் என்ன சொல்கிறார்கள் என்றால், 'நெல்லிக்காய்கள், காட்டின் சிறு உயிர்களுக்கு முக்கியமான உணவு. அந்தச் சிறு உயிர்கள், புலிகளுக்கு உணவு. பழங்குடிகள் நெல்லிக்காய்களை எடுத்துவந்து விற்பதால், சிறு உயிர்களுக்கு உணவு கிடைக்காமல் புலிகள் அழிகின்றன’ என்று புலிக்கும் நெல்லிக்காய்க்கும் முடிச்சுப் போடுகிறார்கள்.</p>
<p class="content">எத்தனையோ ஆயிரம் ஆண்டுகளாக, காட்டில் நெல்லிக்காயும் இருக்கிறது; புலியும் இருக்கிறது. இவர்கள் நுணுக்கமாக ஆய்வுசெய்வது போல தந்திரமாகப் பேசுகிறார்கள். நம்மிடம் வந்து, 'பழங்குடிகள், வனவிலங்குகளை வேட்டையாடுகின்றனர். அதனால் அவர்களை காட்டில் இருந்து வெளியேற்ற வேண்டும்’ என்று பேசிவிட்டு, பழங்குடிகளிடம் சென்று, 'நீங்களும் சமவெளி மனிதர்களைப் போல நாகரிகமாகக் கல்வி கற்கவும், மருத்துவ வசதி பெறவும் வேண்டாமா?’ என்று வேறுமாதிரி பேசுகின்றனர். அதே காட்டில், சுற்றுலாத் துறையின் பல மாடிக் கட்டடங்கள் கட்டப்படுவதையும், நாள் ஒன்றுக்கு பல்லாயிரம் சுற்றுலாப் பயணிகள் வந்து செல்வதையும் அவர்கள் பேசாமல் மறைக்கின்றனர்!''</p>
<p class="content"><span style="color: #ff0000"><strong>''ஆனால், உயிர்ச் சூழல் கன்னியில் புலியின் இருப்பு முக்கியமானது. அது காக்கப்பட வேண்டியது அவசியம்தானே?''</strong></span></p>
<p class="content">''பெரும்பாலான காடுகளை அழித்து நடத்தப்படும் எஸ்டேட்டுகளிலும், தொழிற்சாலைகளிலும் புலி மட்டுமல்ல... எந்த வனவிலங்குமே வாழ முடியாது. அவற்றுக்கு எதிராக எந்த என்.ஜி.ஓ-வும் 'தொண்டு’ செய்யாதது ஏன்?</p>
<p class="content">1972-ல் இந்திய அரசு புலிகளைப் பாதுகாக்க 'புராஜெக்ட் டைகர்’ திட்டத்தைச் செயல்படுத்திய போது இந்தியக் காடுகளில் 1,827 புலிகள் இருந்தன. 40 ஆண்டுகளில் பல நூறு கோடி ரூபாய் செலவழிக்கப்பட்ட பின்னர், இப்போது புலிகளின் எண்ணிக்கை 1,411. இதுதான் இவர்கள் புலிகளைக் காக்கும் லட்சணம்.</p>
<p class="content">பழங்குடிகள் கடுமையாகப் போராடியதன் பலனாக, 2006-ம் ஆண்டு வன உரிமைச் சட்டம் கொண்டுவரப்பட்டது. 'பழங்குடிகள் பாரம்பரியமாக விவசாயம் செய்துவரும் நிலங்கள் அவர்களுக்கே வழங்கப்பட வேண்டும்’ என்றது அந்தச் சட்டம். அதை அமல்படுத்தக் கூடாது என்று வனத்துறையும், என்.ஜி.ஓ-க்களும் வழக்கு மேல் வழக்குப் போட்டுத் தடுத்து வருகிறார்கள். இந்த நிலையில்தான் 'காட்டுக்குள் இருந்தால்தானே நிலம் கேட்கிறார்கள்’ என்று தந்திரமாக புலிப் பாதுகாப்பின் பெயரால் பழங்குடிகளைக் காட்டைவிட்டுத் துரத்தி அடிக்கிறார்கள்.</p>
<p class="content">பொதுவாகவே, இந்தியக் காடுகளில் உள்ள கனிம வளங்களைத் தோண்டி எடுக்க, அங்குள்ள பழங்குடிகள் இடையூறாக உள்ளனர் என்பதை, தண்டகாரண்யா காடுகளில் பெற்ற அனுபவத்தின் மூலம் மத்திய அரசு உணர்ந்துள்ளது. ஆகவே, காடுகளை மனிதர்கள் இல்லாத பிரதேசமாக மாற்ற முயற்சிக்கின்றனர். இவர்களால் துரத்தப்பட்ட பழங்குடிகள், காடுகளின் வெளியே செங்கல் சூளைகளில் கொத்தடிமைகளாக ரத்தம் சுண்ட மண் சுமக்கின்றனர். அவர்களை வைத்து புராஜெக்ட் போட்டு சம்பாதித்த என்.ஜி.ஓ-க்களோ, காட்டுக்குள் ஜீப்களில் வலம் வந்துகொண்டிருக்கின்றன!''</p>
<p class="content"><span style="color: #ff0000"><strong>''புலிகள் பாதுகாப்பைத் தவிர மற்ற துறைகளில் என்.ஜி.ஓ-க்களின் செயல்பாடு எப்படி இருக்கிறது?''</strong></span></p>
<p class="content">''2009-ம் ஆண்டின் கணக்குப்படி இந்தியாவில் 33 லட்சம் என்.ஜி-ஓக்கள் இருக்கின்றன. இது, சராசரியாக 400 இந்தியர்களுக்கு ஒரு என்.ஜி.ஓ. என்ற கணக்கு. இவை ஒடுக்கப்பட்ட மக்களுக்கு உதவி, வேலைவாய்ப்பு, பெண்ணுரிமை, உடல்நலம், நுண்கடன், கிராமப்புற வளர்ச்சித் திட்டங்கள், சுய வேலைவாய்ப்பு, சுற்றுச்சூழல்... போன்ற பல துறைகளில் செயல்பட்டு வருகின்றன.  </p>
<p class="content"><img alt="" align="left" width="300" height="340" src="http://cdnw.vikatan.com/av/2014/02/nzrint/images/p52b.jpg">இவர்கள் எல்லோரும் எங்கு இருந்து வருகின்றனர் என்றால், உலகமயமாக்கலுக்குப் பிறகு, அரசு தான் செய்ய வேண்டிய பல வேலைகளில் இருந்து பின்வாங்கிவிட்டது. 'கல்வி, சுகாதாரம் போன்ற துறைகளில் பணத்தைச் செலவிடுவதை அரசுகள் நிறுத்த வேண்டும்’ என்று மேற்கத்திய நாடுகள் வற்புறுத்துகின்றன. அப்போதுதானே அந்த இடத்துக்கு தனியார் நிறுவனங்களைக் கொண்டுவர முடியும்? ஆனால், அரசின் செயல்பாடுகள் குறையும்போது இயல்பாகவே மக்களிடம் கொந்தளிப்பு ஏற்படும். அதை மட்டுப்படுத்தும் வேலையைச் செய்பவைதான் இந்த என்.ஜி.ஓ-க்கள். இதைத்தான் அவர்கள், 'அரசாங்கம் செய்ய வேண்டிய வேலையை நாங்கள் செய்கிறோம்’ என்று கூறிக்கொள்கின்றனர். ஆனால், எந்தக் காலத்திலும் பிரமாண்டமான அரசின் வேலையை என்.ஜி.ஓ-க்கள் செய்யவே முடியாது!''</p>
<p class="content"><span style="color: #ff0000"><strong>''அப்படியென்றால், என்.ஜி.ஓ-க்கள் புராஜெக்ட் என்று செயல்படுத்தும் திட்டங்கள், மக்கள் நலனுக்குக் கொஞ்சம்கூட பலனளிக்கவில்லை என்று சொல்கிறீர்களா?''</strong></span></p>
<p class="content">''ஆமாம். அதுதான் உண்மை. காட்டின் பழங்குடிகள் நெல்லிக்காய் பொறுக்குவது புலிப் பாதுகாப்பு புராஜெக்ட் என்றால், அதே பழங்குடிகள் காட்டைவிட்டு வெளியேறி வாழ வழியற்று ரோட்டில் நின்றால் அது 'பழங்குடிகள் பாதுகாப்பு புராஜெக்ட்’. அவர்களுக்கு வாழ்வின் ஒவ்வொரு கணமும் புராஜெக்ட்தான். இந்தியாவிலேயே அதிக என்.ஜி.ஓ-க்கள் இருப்பது டெல்லியில்தான். இரண்டாம் இடத்தில் இருப்பது தமிழ்நாடு. வெளிநாட்டு நிதி அதிகமாகப் பெறுவதில் இரண்டாம் இடத்தில் இருப்பதும் தமிழ்நாடுதான்.</p>
<p class="content">2010-11-ம் ஆண்டு கணக் குப்படி தமிழ்நாட்டு என்.ஜி.ஓ-க்கள் பெற்ற வெளிநாட்டு நிதியின் அளவு 1,557 கோடி ரூபாய். இந்தப் பிரமாண்டத் தொகையைக்கொண்டு இவர்கள் செய்தது என்ன? இதைக் கேள்வி கேட்கும் உரிமை நமக்கு இல்லை. என்.ஜி.ஓ-க்கள் யாருக்கும் கணக்குக் காட்டவேண்டிய அவசியம் இல்லை. தகவல் அறியும் உரிமைச் சட்டத்தில் என்.ஜி.ஓ-க்களைக் கொண்டுவர வேண்டும் என்று பலரும் குரல் கொடுத்துவருகின்றனர். ஆனால், இந்தக் கோரிக்கையை அரசு பரிசீலிக்கக்கூட தயார் இல்லை.</p>
<p class="content">உங்களுக்கு சுவாரஸ்யமான ஒரு தகவல் சொல்கிறேன். இந்தியாவை மீட்க வந்த ரட்சகராகப் போற்றப்படுவருமான அரவிந்த் கெஜ்ரிவால் 'கபிர்’ (kabir) என்ற என்.ஜி.ஓ. அமைப்பை வைத்திருக்கிறார். ஃபோர்டு பவுண்டேஷனிடம் இருந்து கெஜ்ரிவாலின் என்.ஜி.ஓ. 4.5 கோடி ரூபாய் நிதி பெற்றிருக்கிறது. அவர் அந்தப் பணத்தின் கடைசி ரூபாய் வரை நாணயமாகவே செலவு செய்திருக்கக்கூடும். பிரச்னை அதுவல்ல. ஆனால், லோக்பால் சட்ட வரம்பின் கீழ் பன்னாட்டு நிறுவனங்களையும் என்.ஜி.ஓ-க்களையும் கொண்டுவர வேண்டும் என்ற கோரிக்கையை கெஜ்ரிவால் எழுப்ப மறுக்கிறார். இவை இரண்டையும் இணைத்துப் புரிந்துகொள்ள வேண்டும்!''</p>
<p class="content"><span style="color: #ff0000"><strong>''இந்த ஃபண்டிங் ஏஜென்சிகள் யார்? அவர்கள் ஏன் என்.ஜி.ஓ-க்களுக்கு நிதி கொடுக்கிறார்கள்?''</strong></span></p>
<p class="content">''இந்திய என்.ஜி.ஓ-க்களுக்கு நிதி அளிப்பதில் அமெரிக்கா முதல் இடத்திலும், இங்கிலாந்து, ஜெர்மனி, இத்தாலி, ஜப்பான் ஆகியவை அடுத்தடுத்த இடங்களிலும் உள்ளன. ஒவ்வொரு வருடமும் 10 ஆயிரம் கோடி ரூபாய்க்கு மேல் இவர்கள் நிதி அளிக்கின்றனர். அரசுகளும், அந்த நாடுகளின் நிறுவனங்களும் நிதி தருகின்றன. ஏன் தருகிறார்கள் என்றால், சுற்றிவளைத்து பன்னாட்டு நிறுவனங்களின் நலன் விளைவதற்காகத்தான்.</p>
<p class="content">உதாரணத்துக்கு, தமிழ்நாட்டில் எய்ட்ஸ் விழிப்பு உணர்வு என்பது முழுக்க முழுக்க என்.ஜி.ஓ-க்களின் கட்டுப்பாட்டில் இருக்கிறது. எய்ட்ஸ் நோயாளி ஒருவர் உடனே இறந்துவிட்டால், அதற்கான மருந்து தயாரிக்கும் நிறுவனங்களுக்கு என்ன லாபம்? ஆகவே, அவரை உயிரோடு வைத்திருக்க வேண்டிய தேவை இருக்கிறது.  </p>
<p class="content"><img alt="" align="right" width="250" height="368" src="http://cdnw.vikatan.com/av/2014/02/nzrint/images/p52c.jpg">அதேபோல, இன்று சூரிய மின்சாரம் உள்ளிட்ட மாற்று எரிசக்தி குறித்து பரவலாகப் பேசப்படுகிறது. இந்தத் துறையில் தமிழ்நாட்டில் நிறைய என்.ஜி.ஓ-க்கள் செயல்படுவதையும், ஜெர்மனியில் ஏராளமான மாற்று எரிசக்தி நிறுவனங்கள் செயல்படுவதையும் கவனத்தில் கொண்டு இதைப் புரிந்துகொள்ள வேண்டும்!''</p>
<p class="content"><span style="color: #ff0000"><strong>''நோயாளிகளுக்கு சிகிச்சை அளிக்கவும், ஊருக்குள் நல்ல காரியங்கள் மேற்கொள்ளவும் யார் பணம் கொடுத்தால் என்ன... நல்ல நோக்கத்துக்குப் பயன்பட்டால் சரிதானே?''</strong></span></p>
<p class="content">''இல்லை... இது மிகத் தவறான பார்வை. பெரும்பாலான மக்கள் இப்படித்தான் நினைக்கிறார்கள். 'எங்கிருந்தோ வந்து ஊருக்குள் இறங்கும் என்.ஜி.ஓ-க்காரர்கள் நம் ஊருக்குத் தண்ணீர் பம்ப் அமைக்கிறார்கள்; சோலார் விளக்கு அமைக்கிறார்கள்.. பரவாயில்லையே’ என்று மக்கள் வியக்கின்றனர்.</p>
<p class="content">அதன் மறுபுறமாக, அந்தத் தண்ணீர், மின்சார வசதிகளை மக்களுக்குச் செய்து தந்திருக்க வேண்டிய அரசின் மீது உள்ள மக்களின் கோபம் வடியவைக்கப்படுகிறது. கல்வி, சுகாதாரம், சுற்றுச்சூழல் அனைத்தும் அரசு செய்ய வேண்டிய வேலை. இதை எல்லாம் செய்வதற்காகத்தான் நாம் வாக்களித்து மக்கள் பிரதிநிதிகளைத் தேர்ந்தெடுத்துள்ளோம்; இதற்காகத்தான் நாம் வரி செலுத்துகிறோம். என்.ஜி.ஓ.-க்கள் அமைத்த தண்ணீர் பம்ப் சரியில்லை என்றால், 'நீ செய்த தொண்டில் 10 சதவிகிதம் தரமாக இல்லை. மறுபடியும் தொண்டு செய்’ என்று கேட்க முடியுமா?</p>
<p class="content">அடிப்படையில் இவர்களின் அணுகுமுறையே தவறானது. வறுமையை ஒழிக்க இவர்கள் முன்வைக்கும் செயல்திட்டங்கள் ஊறுகாய் போடுவதும், ஊதுவத்தி உருட்டுவதும், அப்பளம் போடுவதும்தான். அதாவது, நமது திறமையின் மூலம் வறுமையை விரட்டக் கற்றுத்தருகிறார்களாம். இதற்கு சுயமுன்னேற்றம், கிராமத் தற்சார்புப் பொருளாதாரம் என்று விதவிதமாகப் பெயர் வைக்கிறார்கள். ஆனால், வறுமைக்கு மூலக்காரணமாக இருக்கும் இந்த அரசையும், அரசின் பொருளாதாரக் கொள்கைகளையும் விமர்சிப்பது இல்லை.</p>
<p class="content">என்.ஜி.ஓ-க்கள் நுழைந்த எந்தப் பிரச்னையை வேண்டு மானாலும் எடுத்துப் பாருங்கள்... கடைசி வரையிலும், 'அய்யோ... அய்யோ’ என்று அலறல் சத்தம் மட்டும் கேட்டுக்கொண்டே இருக்கும். அதாவது, பிரச்னைக்கான மூலவேர் அப்படியே இருக்கும் அல்லது மேலும் மோசம் அடைந்திருக்கும். இதுதான் நடைமுறை உண்மை!''</p>
<p class="content"><span style="color: #ff0000"><strong><span style="color: #0000ff"><strong><u><img alt="" align="left" width="250" height="128" src="http://cdnw.vikatan.com/av/2014/02/nzrint/images/p52e.jpg"></u></strong></span>''ஆனால், 2002-ல் குஜராத்தில் நிகழ்ந்த முஸ்லிம் படுகொலைகளை அம்பலப்படுத்தியதிலும், குற்றவாளிகளைத் தண்டிப்பதிலும் முன்நிற்கும் தீஸ்தா செதல்வாட் ஒரு என்.ஜி.ஓ-தான். அவரை எப்படி மதிப்பிடுவது?''</strong></span></p>
<p class="content">''தீஸ்தா செய்து வருவது உண்மையிலேயே அர்ப்பணிப்பு மிகுந்த பணி. அவரை உதாரணம் காட்டித் தான் பல என்.ஜி.ஓ-க்கள் தப்பித்துக் கொள்கின்றன. ஆனால், பாலியல் தொழிலாளியின் உரிமைகளுக்காகப் போராடுவது வேறு. பாலியல் தொழிலாளி இல்லாத சமூகத்தை அமைக்கப் போராடு வது வேறு. என்.ஜி.ஓ-க்கள் முன்னதைத்தான் செய்கின்றன. இவர்கள் மனித உரிமை என்று பேசுவது தனி மனித உரிமையைப் பற்றி. இது ஓர் ஐரோப்பிய இறக்குமதிக் கொள்கை. கோடிக்கணக்கான மக்கள் அரை வயிற்று உணவுடன் சேரிகளில் வதைபடும் இந்தியாவில், லட்சக்கணக்கானோர் தினக்கூலிகளாக தொழிற்சாலைகளில் உழைத்துக்கொட்டும் இந்தியாவில் தனி மனித உரிமை, தனி மனித சுதந்திரம் ஆகியவற்றை முதன்மைப்படுத்திப் பேசுவது பிரச்னையைத் திசைதிருப்பும் வேலை!''</p>
<p class="content"><span style="color: #ff0000"><strong>''எனில், நல்ல என்.ஜி.ஓ. என ஒன்று இருக்கவே முடியாதா?''</strong></span></p>
<p class="content">''இதுவரை நாம் பேசியது வெளிநாட்டு நிதிபெறும் என்.ஜி.ஓ-க்களைப் பற்றி. அப்படி நிதிபெறும் யாரையும் சந்தேகிக்கத்தான் வேண்டும். ஆனால், நம் ஊரில் நான்கைந்து பேர் சேர்ந்து, ஆளுக்கு கொஞ்சம் பணம் போட்டு ஏழைக் குழந்தைகளைப் படிக்க வைப்பது, ஆதரவற்றோருக்கு உணவு அளிப்பது போன்ற சேவைகளைச் செய்து வருகிறார்கள்.</p>
<p class="content">ஏராளமானோர் இப்படி தங்கள் சொந்தக் காசைச் செலவழித்து சிறிய என்.ஜி.ஓ-க்களை நடத்துகின்றனர். நாம் இவர்களை அங்கீகரித்து ஆதரவளிக்க வேண்டும். உண்மையிலேயே இவர்கள் செய்வதுதான் தொண்டு. வெளிநாட்டு நிதி பெறும் என்.ஜி.ஓ-க்களை 'தொண்டு நிறுவனங்கள்’ என்றே அழைக்கக் கூடாது. அவர்கள் அனைவரும் மாதச் சம்பளம் பெறுகின்றனர். கோடிக்கணக்கில் கொள்ளை அடிக்கின்றனர். எல்லாம் செய்துவிட்டு சமூக சேவகர்களாக உலா வருவதைத்தான் சகிக்க முடியவில்லை!''</p>
<hr>
<p class="content"><span style="color: #0000ff"><strong><u>என்.ஜி.ஓ.  சில தகவல்கள்...</u></strong></span></p>
<p class="content">2010-11ம் ஆண்டில் அதிக வெளிநாட்டு நிதி பெற்றிருப்பது டெல்லி (2,016 கோடி ரூபாய்). இரண்டாவது இடத்தில் இருப்பது தமிழ்நாடு (1,557 கோடி ரூபாய்). மாவட்டரீதியாகக் கணக்கிட்டால், இந்தியாவிலேயே என்.ஜி.ஓ-க்கள் மூலம் அதிகம் நிதி பெறுவதில் முதல் இடத்தில் இருப்பது சென்னை. 2009-10ம் ஆண்டுக் கணக்கின்படி சென்னை என்.ஜி.ஓ-க்கள் பெற்ற தொகை 871 கோடி ரூபாய்.</p>
<p class="content"><img alt="" align="left" style="width: 11px; height: 12px" src="http://cdnw.vikatan.com/av/2014/02/nzrint/images/dot1.jpg"> என்.ஜி.ஓ-க்கள் வெளிநாட்டு நிதி பெறுவதற்கு எஃப்.சி.ஆர்.ஏ. (FCRA - Foreign Contribution Regulation Act) உரிமம் பெற வேண்டும். இந்த உரிமத்தை இந்தியாவில் 40,000-த்துக்கும் அதிகமான என்.ஜி.ஓ-க்கள் பெற்றுள்ளன. ஆனால், இதில் பாதி பேர்தான் ஒவ்வோர் ஆண்டும் உள்துறையிடம் ஆண்டு அறிக்கை சமர்ப்பிக்கின்றனர். இப்படி அறிக்கை அளிக்காத 17,700 என்.ஜி.ஓ-க்களின் எஃப்.சி.ஆர்.ஏ. உரிமங்களை, கடந்த 2011-2012ம் ஆண்டில் ரத்துசெய்து உத்தரவிட்டது மத்திய உள்துறை.</p>
<p class="content">ஒரு என்.ஜி.ஓ., வெளிநாட்டு நிதி பெற வேண்டுமெனில், எஃப்.சி.ஆர்.ஏ. பெற்று, குறைந்தது மூன்று ஆண்டுகள் ஆகியிருக்க வேண்டும். இதனால், எஃப்.சி.ஆர்.ஏ. எண் பெற்று மூன்று ஆண்டுகள் ஆன என்.ஜி.ஓ-க்களை விற்பது ஒரு தொழிலாகவே உருவெடுத்துள்ளது!</p>
<hr>
<p class="content"><span style="color: #0000ff"><strong><u><img alt="" align="right" width="120" height="156" src="http://cdnw.vikatan.com/av/2014/02/nzrint/images/p52d.jpg">''நிதி பெறுவதில் தவறு இல்லை!''</u></strong></span></p>
<p class="content"><span style="color: #ff6600">ஹென்றி டிபேன், மக்கள் கண்காணிப்பகம்.</span></p>
<p class="content"><span style="color: #ff0000"><strong>''மக்களின் துன்பங்களை என்.ஜி.ஓ-க்கள் புராஜெக்ட்களாக மாற்றுவதாகச் சொல்கிறார்களே?''</strong></span></p>
<p class="content">''இதில் உண்மை இல்லாமல் இல்லை. அரசுசாரா அமைப்புகளுக்கு நிதி உதவி செய்யும் தனி நபர்கள், அமைப்புகளின் எண்ணிக்கை குறைந்துவிட்டதால், வெளிநாட்டு நிதி உதவியைச் சார்ந்து இயங்க வேண்டியுள்ளது. அதைப் பெறுவதற்கு புராஜெக்ட் ரிப்போர்ட் தயாரிப்பதும், நிதி பெறுவதும் தவறு என்று சொல்ல மாட்டேன். ஆனால், ஒரு பிரச்னையின் மீது உணர்வு இல்லாமல் வெறுமனே புராஜெக்டாக அணுகும்போதுதான் சிக்கல் வருகிறது!''</p>
<p class="content"><span style="color: #ff0000"><strong>''மேற்கத்திய நாடுகளும், பன்னாட்டு நிறுவனங்களும் தங்களுக்குத் தேவையான அரசியல் மற்றும் வியாபாரச் சூழலை உருவாக்க என்.ஜி.ஓ-க்களைக் கருவியாகப் பயன்படுத்துகின்றன என்ற குற்றச்சாட்டுக் குறித்து...''</strong></span></p>
<p class="content">''நிதி கொடுப்பவர்கள் யார் என்பதைப் பொறுத்துதான் இதை முடிவு செய்ய முடியும். உலக வங்கி, வெவ்வேறு நாடுகள், தனிப்பட்ட நபர்கள் என பலரும் நிதி தருகின்றனர். அப்படி நிதி தரும் அனைவருக்குமே ஒரு நோக்கம் இருக்கிறது. உதாரணமாக, தூக்குத் தண்டனை ஒழிக்கப்பட வேண்டும் என்று கருதும் நாடுகள் இதற்கு நிதி தருகின்றன. மாற்றுத்திறனாளிகளின் நலன்களுக்கு சில நாடுகள் நிதி தருகின்றன. இப்படி அல்லாமல் வேறு தீய நோக்கங்களும் இருக்கலாம். அதைச் சம்பந்தப்பட்ட என்.ஜி.ஓ-க்கள்தான் பரிசீலித்து முடிவு எடுக்க வேண்டும்!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1"> “சிந்தனையை வார்த்தைகள் முந்த முடியாது!”</div>
<div class="subtitle1">விகடன் மேடை -  அ.முத்துலிங்கம் பதில்கள்</div>
<div class="subtitle2">வாசகர் கேள்விகள்</div>
<div class="subtitle3"></div>
<div class="content" style="border-top:1px solid #DDD;">
<p class="content"><span style="color: #ff6600"><strong>மீனாட்சி, வேப்பம்பாளையம்.</strong></span></p>
<p class="content"><span style="color: #ff0000"><strong>''சிறுகதைகளுக்கான தேவை இன்னமும் மிச்சம் இருக்கிறதா?''</strong></span></p>
<p class="content">''இந்தக் கேள்வியை நீங்கள் இப்போது கேட்பது ஆச்சரியமாக இருக்கிறது. 2013-ம் ஆண்டு நோபல் பரிசு, கனடாவின் அலிஸ் மன்றோவுக்குக் கிடைத்தது. இவர் தன் வாழ்நாளில் சிறுகதைகள் மட்டுமே எழுதியவர். பத்திரிகைகள், 'முதல்முறையாக சிறுகதைக்குக் கிடைத்த நோபல் பரிசு’ என்று எழுதிப் பாராட்டின. அப்போது அலிஸ் மன்றோ இப்படிச் சொன்னார், 'இந்தப் பரிசு கிடைப்பது எனக்கு அளவற்ற மகிழ்ச்சிதான். ஆனால், என்னுடைய புத்தகம்தான் சிறந்தது என்று நினைக்கும் மாயை என்னிடம் இல்லை.’ -இது என்ன பெருந்தன்மை!</p>
<p class="content">100 மீட்டர் தூரம் ஓடும் ஒருவர் வெற்றிபெற, முழுமூச்சைச் செலுத்தி தன்னிடம் இருக்கும் அத்தனையையும் கொடுக்க வேண்டும். சிறுகதை எழுதுவதும் அப்படித்தான். சில நாவலாசிரியர்கள் சிறுகதை எழுதுவதற்கு நடுங்குவார்கள். ஏனெனில், அது அத்தனை சவாலானது!''</p>
<p class="content"><span style="color: #ff6600"><strong>விஷ்ணு, பெங்களூரு.</strong></span></p>
<p class="content"><span style="color: #ff0000"><strong>''ஓரினச்சேர்க்கை சார்ந்த உலக இலக்கியங்கள் இருக்கின்றனவா?''</strong></span></p>
<p class="content"><img alt="" align="right" width="100" height="136" src="http://cdnw.vikatan.com/av/2014/02/nzrint/images/p46c.jpg">''ஆங்கிலத்தில் ஆஸ்கார் வைல்டின் எழுத்துகளையும் அவருடைய சரிதையையும் படிக்கலாம். அன்னி புரூலிக்ஸின் அருமையான, மனதை உருக்கும் கதை ஒன்று உண்டு. பெயர், Broke-back Mountain. அது திரைப்படமாகவும் வந்தது. ஆகப் பழமையான கதை என்றால், பைபிளில் ஆதியாகமத்தில் காணப்படும் லோத்தின் கதையைப் படித்துப் பார்க்கலாம்.</p>
<p class="content">தற்சமயம் டேவிட் செடாரிஸ் என்கிற புகழ்பெற்ற எழுத்தாளர் எழுதிக்கொண்டிருக்கிறார். இவருடைய புத்தகங்களை ஆரம்ப காலங்களில் படித்துத் திகைப்பு அடைந்திருக்கிறேன். அத்தனை வெளிப்படையாக எழுதுவார். பின்னர்தான் இவர் ஓரினச்சேர்க்கையாளர் என்பது தெரிய வந்தது. இவருடைய புத்தகங்கள், நியூயார்க் டைம்ஸ் அதிக விற்பனைப் பட்டியலில் இடம் பிடித்திருக்கின்றன. இவர் எழுதிய புத்தகங்களைப் படிக்கும்«பாது, திடீரென்று சிரிப்பு வந்து உரக்கச் சிரிக்க நேரிடும். இவரை நேர்காணல் செய்து எழுதியிருக்கிறேன்.</p>
<p class="content">இன்னோர் எழுத்தாளர் பெயர், ஷ்யாம் செல்வதுரை. இலங்கையின் இனக்கலவரத்துக்குப் பின்னர் அங்கேயிருந்து கனடாவுக்குக் குடிபெயர்ந்தவர். இவர் எழுதிய முதல் நாவலின் பெயர் 'Funny Boy’. சுயசரிதைத்தன்மையான ஓரினச்சேர்க்கையை மையமாகக்கொண்ட நாவல். பல விருதுகளைப் பெற்றது!''</p>
<p class="content"><span style="color: #ff6600"><strong>கிஷோர், மயிலாடுதுறை.</strong></span></p>
<p class="content"><span style="color: #ff0000"><strong>''சினிமாவில் எழுத்தாளர்கள் மீது நாயகிகள் மையல்கொள்வது போல காட்சிகள் வருகின்றன. நிஜத்தில் அதுபோல உங்களுக்கு ஏதேனும் நடந்திருக்கிறதா?''</strong></span></p>
<p class="content">''இப்போதெல்லாம் எப்படியென்று தெரியாது. எழுத ஆரம்பித்த காலத்தில், 'நான் எழுத்தாளன்’ என்பதையே இளம் பெண்களிடம் இருந்து மறைப் பதில் தீவிரமாக இருந்தேன். எழுத்தாளன் என்றால், ஒரு பெண்கூட திரும்பிப் பார்க்க மாட்டார். அது எனக்கும் தெரியும்; பெண்களுக்கும் தெரியும்.</p>
<p class="content">நான், கனடா வந்த பின்னர் ஒரு சம்பவம் நடந்தது. நன்றிகூறல் நாள் விருந்தின்போது ஓர் இளைஞன் என்னை நெருங்கி, 'உங்களை ஒரு பெண் சந்திக்க விரும்புகிறார். உங்களுடைய நீண்டநாள் வாசகி’ என்றான். எனக்கு ஆச்சரியம் தாங்கவில்லை. கனடாவில் ஒரு தமிழ் வாசகியா?! ஆவலுடன் இளைஞனைப் பின்தொடர்ந்தேன். என்னிலும் பார்க்க 10 வயது மூத்த பெண்மணியைச் சுட்டிக்காட்டினான். அவர் மேசையில் உட்கார்ந்து உருளைக்கிழங்கைத் திணித்துப் பதமாகச் சுட்ட வான்கோழியைப் பிய்த்துப் பிய்த்து தின்றுகொண்டு இருந்தார். 'உங்கள் புத்தகம் எல்லாம் படித்திருக்கிறேன்’ என்றார். 'என்ன புத்தகம்?’ என்றேன். 'எல்லாம் மறந்துபோச்சுது’!'' என்றார்.</p>
<p style="text-align: center"><img alt="" align="middle" width="600" height="446" src="http://cdnw.vikatan.com/av/2014/02/nzrint/images/p46.jpg"></p>
<p class="content"><span style="color: #ff6600"><strong>கே.கிருத்திகா, மாரனேரி.</strong></span></p>
<p class="content"><span style="color: #ff0000"><strong>''காதலர் தினக் கொண்டாட்டங்கள் முடிந்துவிட்டனவா?''</strong></span></p>
<p class="content">''ஓ பேஷாக..! தினமும் அன்பையும் பிரியத்தையும் நாம் பரிமாறிக்கொண்டு இருப்பதால், ஒவ்வொரு நாளும் நமக்குக் காதலர் தினம்தானே!</p>
<p class="content">அமெரிக்காவின் கலிஃபோர்னியா மாநிலத்தில் அனோ நுவோ (Ano Nuevo) என்று ஓர் இடம் இருக்கிறது. 2000-ம் ஆண்டு பிறந்த பின்னர் வந்த பிப்ரவரி மாதம் 14-ம் தேதி அனோ நுவோ கடற்கரைக்குப் போனேன். சும்மா போக முடியாது. நுழைவுச் சீட்டு எடுக்கவேண்டும். ஏனெனில், அது முக்கியமான நாள். யானைச் சீல்களை (Elephant Seals) பார்ப்பதற்கு உலகத்தின் பல பகுதிகளில் இருந்தும் பார்வையாளர்கள் வருவார்கள்.</p>
<p class="content">ஜனவரி தொடக்கத்திலே ஆண் சீல்கள், 4,000 மைல் தூரத்தில் இருக்கும் அலாஸ்காவில் இருந்து நீந்தி அனோ நுவோ கடற்கரைக்கு வரும். பெண் சீல்கள் எதிர் திசையில் 3,000 மைல் தொலைவில் இருக்கும்  ஹவாய் தீவில் இருந்து புறப்பட்டு அனோ நுவோ வரும். பெண் சீல்களை தம் வசமாக்க ஆண் சீல்கள் பயங்கரமாகச் சண்டை போடும். நினைத்துப் பார்க்க முடியாத மூர்க்கத்தோடு ஒன்றையொன்று தாக்கும். அதிபலம் கொண்ட ஆண் சீல்கள் தமக்கென பல பெண் சீல்களை வளைத்து வைத்துக்கொள்ளும். அந்தக் காலத்து அரசர்கள் அந்தப்புரத்தில் பெண்களைச் சிறைபிடித்துப் பாதுகாப்பது போலத்தான்.</p>
<p class="content">சில நோஞ்சான் ஆண் சீல்களுக்கு பெண் சீல்கள் கிடைக்காமலே போய்விடும். ஆண்-பெண் சீல்களுக்கு இடையே காதல் உச்சகட்டம் அடைவது பிப்ரவரி 14 அன்றுதான். பிறகு, தாய் சீல்கள் பிறந்த குட்டிகளை அங்கேயே விட்டுவிட்டு ஹவாய்க்குத் திரும்ப, ஆண் சீல்களும் அலாஸ்கா போய்விடும். மறுபடியும் சந்திப்பு அடுத்த வருடம் நிகழும். காதலர் தினமாக பிப்ரவரி 14 அறிவிக்கப்பட்டதற்குக் காரணம், இந்தத் தேதியில் வருடா வருடம் நடக்கும் சீல்களின் சங்கமம்தான் என்று 'அனோ நுவோ’வாசிகள் கூச்சம் இல்லாமல் அடித்துச் சொல்வார்கள்!''</p>
<p style="text-align: left"><span style="color: #ff6600"><strong>கே.குமாரவேல், மண்ணச்சநல்லூர்.</strong></span></p>
<p class="content"><span style="color: #ff0000"><strong>'' 'இப்படியும்கூட நடக்குமா?’ என்று நீங்கள் ஆச்சரியப்பட்ட சம்பவம் எது?''</strong></span></p>
<p class="content">''1995-ம் ஆண்டு, ஜூலை மாதம். பாகிஸ்தானில் ஓர் ஞாயிறு இரவு விருந்துக்குப் போயிருந்தேன். எனக்குப் பக்கத்தில் இருந்த ஆசனம் நிரப்பப்படாமல் இருந்தது. விருந்து தொடங்கி ஒரு மணி நேரம் கழிந்த பின்னர், ஒருவர் அந்த இருக்கையை நோக்கி வந்தார். மடிப்புக் கலையாத தூய வெள்ளை சூட் அணிந்திருந்தார். கால்களை எட்டவைத்து நடந்துவந்து கழுத்தை அரை அங்குலம் அசைத்து புன்முறுவல் போன்ற ஒன்றைச் செய்துவிட்டு, அந்த ஆசனத்தில் அமர்ந்த£ர். 'அவர் யார்?’ என்று நான் பார்த்தேன். கதிர்காமர். இலங்கை வெளிவிவகாரத் துறை மந்திரி.</p>
<p class="content">நான் அதிர்ச்சியடைந்தேன். காரணம், அன்று முக்கியமான விசயம் ஒன்றை பி.பி.சி. பல முறை  ஒலிபரப்பியது. இலங்கை ராணுவத்தின் மூன்றாவது படைப் பிரிவைச் சேர்ந்த பிரிகேடியர் அங்கமானா மட்டக்களப்பில் கண்ணிவெடியில் பலியானார். அவருடன் சேர்ந்து வேறு மூன்று அதிகாரிகளும் இறந்துபோனார்கள் என்ற செய்தியே அது! நான் கதிர்காமர் பக்கம் திரும்பி, 'பி.பி.சி. செய்தி கேட்டீர்களா?’ என்றேன். அவர் 'என்ன... என்ன?’ என்று பதற்றமானார். செய்தியைச் சொன்னேன். இரண்டு எட்டுவைத்துப் பாய்ந்துபோய் மறைந்தார். கதிர்காமர், இளைஞராக இருந்தபோது, இந்தியாவில் தொடர்ந்து இரண்டு ஆண்டுகள் தடைதாண்டும் போட்டியில் சாம்பியனாக இருந்தவர் என்பது ஞாபகத்துக்கு வந்தது. விருந்து முடிவுக்கு வரும் வரை பக்கத்து ஆசனம் நிரப்பப்படவில்லை. ஒரு வெளிவிவகாரத் துறை மந்திரிக்கு, அவருடைய நாட்டில் நடந்த முக்கியமான ஒரு சம்பவம் தெரியவில்லை என்பதுதான் எனக்கு ஆச்சரியமாக இருந்தது!</p>
<p class="content">அன்று அவருக்கு நான் அதைச் சொல்லியிருக்காவிட்டால் என்ன நடந்திருக்கும்? அடுத்த நாள் காலை கோப்பி அருந்தியபடி ஐந்து நட்சத்திர ஹோட்டலில் காலை உணவு சாப்பிடும்போது அவர் தினசரி பேப்பரைப் படித்திருப்பார். அப்போது தெரிந்திருக்கும். என்ன அவசரம்?''</p>
<p class="content"><span style="color: #ff6600"><strong>சு.நடராஜன், புள்ளம்பாடி.</strong></span></p>
<p class="content"><span style="color: #ff0000"><strong>''சினிமாவைச் சிலாகிப்பவர் நீங்கள். உங்கள் மனதில் ஆழப் பதிந்த சினிமா காட்சி எது?''</strong></span></p>
<p class="content">''ஜெமினி எஸ்.எஸ்.வாசன் தயாரித்த 'ஒளவையார்’ படத்தின் இறுதியில் ஒரு காட்சி வரும். மாடு மேய்க்கும் சிறுவன் மரத்தில் இருந்தபடி ஒளவையாரிடம் கேட்பான், 'சுட்ட பழம் வேணுமா... சுடாத பழம் வேணுமா?’ என்று. சிறுவன் கனிந்த பழத்தை மண்ணில் எறிய ஒளவையார் அதை எடுத்து ஊதுவார். பையன் 'பாட்டி... பழம் மெத்தச் சுடுகிறதோ?’ என்று கேட்பான். ஒளவையார் திகைத்துப்போய் நிற்பார். எத்தனையோ புலவர்களை வாதத்தில் வென்றவர், படிப்பறிவற்ற மாடு மேய்க்கும் பையனிடம் தோற்றுப்போவார். அவருடைய கர்வம் ஒழிந்ததாகக் காட்சி நீளும். இது எனக்குள் ஓர் அதிர்வை உண்டாக்கிய ஒரு காட்சி!</p>
<p class="content">ஒளவையார் எதிர்கொண்ட மாதிரியான ஒரு சம்பவம் கிரேக்க கவி ஹோமர் வாழ்க்கையிலும் நடந்தது. சிறுவன் ஒருவன் அவரிடம் விடுகதை ஒன்று கேட்டான். 'நீ பிடித்தால் கொல்வாய். பிடிக்காவிட்டால் உன்னுடன் கொண்டுபோவாய்’ என்று. விடுகதையை அசட்டையாகக் கேட்ட ஹோமரால் விடை சொல்ல முடியவில்லை. சிறுவன் விடை 'பேன்’ என்றான். ஹோமர் அவமானம் தாங்காமல் தற்கொலை செய்தார் என்று ஒரு கதை உண்டு.</p>
<p style="text-align: center"><img alt="" align="middle" width="600" height="400" src="http://cdnw.vikatan.com/av/2014/02/nzrint/images/p46a.jpg"></p>
<p class="content">பெரிய பெரிய மேதைகளுக்கும் படிப்பாளிகளுக்கும் இப்படிச் சின்னச் சின்ன அவமானங்கள் ஏற்படுவது உண்டு. ஷேக்ஸ்பியருடைய ஜூலியஸ் சீஸர் நாடகத்தில் காஸியஸ் 'மணி அடித்துவிட்டது’ என்று சொன்னது இன்னொன்று. ஜூலியஸ் சீஸர் காலத்தில் மணிக்கூண்டு கண்டுபிடிக்கப்படவில்லை. ஷேக்ஸ்பியர் இன்று உயிரோடு இல்லாததால், அவர் அவமானத்தில் இருந்து தப்பினார்!''</p>
<p class="content"><span style="color: #ff6600"><strong>தி.அம்பிகாபதி, விண்ணமங்கலம்.</strong></span></p>
<p class="content"><span style="color: #ff0000"><strong>''சொல்லில் வருவது பாதி... நெஞ்சில் தூங்கிக்கிடப்பது மீதி..! இந்த வரி உணர்த்துவது என்ன?''</strong></span></p>
<p class="content">''சமீபத்தில் சகல தமிழ் பத்திரிகைகளிலும் காணப்பட்ட ஒரு சொற்றொடர், 'வார்த்தைகள் போதாது’ என்பதுதான். சச்சின் டெண்டுல்கர் கிரிக்கெட் விளையாட்டில் இருந்து விடைபெற்றபோது, 'என் ரசிகர்களுக்கு நன்றி சொல்ல வார்த்தைகள் போதாது’ என்று சொன்னார். அவர் விளையாட்டு வீரர். அவரிடம் போதிய வார்த்தைகள் இருக்கும் என்று எதிர்பார்க்க முடியாது. ஆனால் எழுத்தாளர்கள், கவிஞர்கள்கூட ஒன்றை வர்ணிக்க ஆரம்பித்து இடையில், 'வார்த்தைகள் போதாது’ என்றோ 'சரியான வார்த்தைகள் இன்னும் கண்டுபிடிக்கப்படவில்லை’ என்றோ சொல்லி நழுவிவிடுகிறார்கள்.</p>
<p class="content">சீன அறிஞர் கொன்பூசியஸ்கூட பல ஆயிரம் வருடங்களுக்கு முன்னரே 'எல்லா வார்த்தைகளும் சேர்ந்தாலும் சரியான உணர்ச்சியை வெளிப்படுத்த முடியாது’ என்று சொல்லியிருக்கிறார். ஒன்றை விவரிப்பதற்கு ஒரு மொழியில் மட்டும் உள்ள வார்த்தைகள் போதாது. குறைந்தது 10 மொழிகளாவது தெரிந்திருக்கவேண்டும். 'சாந்தி முகூர்த்தம்’ என்ற பதத்துக்கு ஆங்கில வார்த்தை இல்லை. 'இடது கால் செருப்பு’க்கு மட்டும் ஆப்பிரிக்க மொழியில் ஒரு வார்த்தை உண்டு. தமிழில் கிடையாது. ஆகவே, பல மொழிகள் தெரிந்தால்தான் அது சாத்தியமாகும். செவ்விலக்கியத்தின் வரைவிலக்கணம் என்னவென்றால், அது எதைச் சொல்லப் புறப்பட்டதோ அதைச் சொல்லி முடிப்பதற்கு முன்னரே அது முடிந்துவிடும் என்பது. பிரச்னை என்னவென்றால், மனிதன் முதலில் சிந்தித்தான். பின்னர்தான் வார்த்தை பிறந்தது. எப்போதும் சிந்தனை கொஞ்சம் முன்னுக்கும் வார்த்தை ஓரடி பின்னுக்கும்தான் இருக்கும். 'சொல்லில் வருவது பாதி, நெஞ்சில் தூங்கிக்கிடப்பது மீதி’ என்பது அதுதான். நெஞ்சில் கிடப்பது முழுவதும் சொல்லில் வெளிப்படுவது கிடையாது. வாத்து முன்னே போக குஞ்சுகள் பின்னே தொடரும். சிந்தனையை வார்த்தைகள் தொடரும், முந்த முடியாது!''</p>
<p style="text-align: right"><span style="color: #ff0000"><strong>- நிறைந்தது</strong></span></p>
<hr>
<p class="content"><img alt="" align="left" width="30" height="56" src="http://cdnw.vikatan.com/av/2014/02/nzrint/images/p46b.jpg"><span style="color: #ff0000"><strong>அ</strong></span>ன்பு வாசகர்களே... எங்களுடன் தொடர்புகொள்ளும்போது உங்கள் செல்போன் எண்/இ-மெயில் முகவரி குறிப்பிட மறக்காதீர்கள். உங்கள் படைப்புகள் எதுவானாலும் ஒரு பிரதி எடுத்துவைத்துக்கொண்டு அனுப்புங்கள். தபால் தலை மற்றும் சுயவிலாசமிட்ட உறை இணைக்க வேண்டாம். படைப்பு தேர்வாகாதபட்சத்தில் திருப்பி அனுப்ப இயலாது. இரண்டு மாதங்களுக்குள் எங்களிடம் இருந்து தகவல் கிடைக்காவிட்டால், உங்கள் படைப்பு தேர்வு பெறவில்லை என்பதைப் புரிந்துகொள்ள வேண்டுகிறோம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">உலகின் டாப் 5 இந்தியர்கள்!</div>
<div class="subtitle1">சார்லஸ்</div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>'எ</strong></span>ந்த நாட்டுக்காரன் என்று பார்க்காதே... திறமைசாலியைத் தலைவனாக்கு!’  இதுதான் இப்போது பன்னாட்டு நிறுவனங்களின் சக்சஸ் மந்திரம்! அந்த ஃபார்முலாபடி உலகின் முதன்மையான சாஃப்ட்வேர் நிறுவனத்துக்கு  இந்தியரான சத்யா நாதெள்ளா, சி.இ.ஓ.வாகத் தேர்ந்தெடுக்கப்பட்டு <img align="right" width="200" height="330" alt="" src="http://cdnw.vikatan.com/av/2014/02/nzrint/images/p20.jpg">இருக்கிறார். சமீபமாக, உலகின் டாப் நிறுவனங்கள் பலவற்றின் தலைமைப் பொறுப்புக்கு இந்தியர்களே தேர்ந்தெடுக்கப் படுகிறார்கள். பெப்ஸி நிறுவனத்தை இந்தியாவின் இந்திரா நூயி திறம்பட நடத்துவது முதல், இணையத்தின் திசையைத் தீர்மானிக்கும் முடிவுகளை எடுப்பது வரை, பல கட்டங்களில் இந்தியர்களின் ஆற்றலே உலக இயக்கத்தைத் தீர்மானிக்கிறது. அப்படி உயர்நிலை அதிகாரத்தில் இருக்கும் டாப்5 இந்தியர்கள் பற்றிய மினி பயோடேட்டா இங்கே...</p>
<p class="content"><span style="color: #ff0000"><u><strong>சத்யா நாதெள்ளா </strong></u></span>  <span style="color: #ff9900">சி.இ.ஓ., மைக்ரோசாஃப்ட்</span></p>
<p class="content"><span style="color: #ff0000"><strong>'''ச</strong></span>த்யாவைத் தவிர வேறு ஒருவர் மைக்ரோசாஃப்டை திறம்பட நடத்த முடியாது!’ என அந்த நிறுவனத்தின் நிறுவனர் பில் கேட்ஸே பாராட்டுப் பத்திரம் வாசிக்கும், சத்யா நாதெள் ளாவுக்கு 46 வயது. ஹைதராபாத்தில் ஐ.ஏ.எஸ். அதிகாரிக்கு மகனாகப் பிறந்தவர், அமெரிக் காவில் எம்.எஸ். படித்து முடித்துவிட்டு 1992-ம் ஆண்டு மைக்ரோசாஃப்ட் நிறுவனத்தில் வேலைக்குச் சேர்ந்தார். 22 வருடங்கள் அங்கேயே பணி. பில் கேட்ஸ் தலைமையில் வெளியான 'விண்டோஸ் விஸ்டா’ பெரும் தோல்வி. ஸ்டீவ் பாமர் தலைமையில் அணி வெளியிட்ட சர்ஃபேஸ் டேப்லெட் சாதனம் மிகப்பெரும் தோல்வி. மேகக்கணினிய பாதையில் நிறுவனத்தை நடத்த முடிகிறவருக்கே அடுத்த தலைமைப் பொறுப்பு கொடுக்கப்பட வேண்டும் என்ற நிலையில், பல வருடங்களாக மைக்ரோசாஃப்டின் கணினியப் பிரிவுக்குத் தலைமையேற்று <img align="left" width="200" height="257" alt="" src="http://cdnw.vikatan.com/av/2014/02/nzrint/images/p20a.jpg">சிறப்பாக நடத்திக்கொண்டிருந்ததால் சத்யாவுக்கு இந்தப் பொறுப்பு வழங்கப்பட்டிருக்கிறது. கிரிக்கெட் ரசிகரான சத்யா, ''டீம் ஸ்பிரிட்டையும் லீடர்ஷிப்பையும் கிரிக்கெட்டில் இருந்துதான் கற்றுக்கொண்டேன்'' என்கிறார்!</p>
<p class="content"> <span style="color: #ff0000"><strong><u>சுந்தர் பிச்சை</u></strong></span></p>
<p class="content"><span style="color: #ff9900">துணைத் தலைவர், கூகுள். தலைவர்  ஆண்ட்ராய்ட், க்ரோம், கூகுள் ஆப்ஸ் பிரிவு</span></p>
<p class="content"><span style="color: #ff0000">செ</span>ன்னை பத்மசேஷாத்ரி பள்ளியில் படித்த சுந்தர் பிச்சைதான் கூகுள் நிறுவனத்தில் ஆண்ட்ராய்ட், கூகுள் க்ரோம் மற்றும் கூகுள் ஆப்ஸ் பிரிவுக்குத் தலைவர். 2004-ம் ஆண்டு கூகுள் நிறுவனத்துக்குள் நுழைந்த சுந்தர், புதியதை உருவாக்குவதில் வல்லவர். 'இன்னொரு பிரவுஸர் தேவையா?’ என்று கேள்விகளுக்கு மத்தியில், கூகுள் க்ரோமை அறிமுகப்படுத்தி வியக்கவைத்தவர். இப்போது உலகின் வேகமான, <img align="right" width="200" height="297" alt="" src="http://cdnw.vikatan.com/av/2014/02/nzrint/images/p20b.jpg">எளிமையான, பாதுகாப்பான பிரவுஸராக முதல் இடத்தில் இருக்கிறது க்ரோம். உலகின் மூன்றில் ஒரு பங்கு ஸ்மார்ட்போன்களில் இடம்பிடித்திருக்கும் ஆண்ட்ராய்ட் ஓ.எஸ்-ஸை அடுத்தகட்டத்துக்கு அழைத்துச் சென்றிருப்பவர் சுந்தர் பிச்சை. மைக்ரோசாஃப்ட், ட்விட்டர் நிறுவனங்கள் சுந்தரைக் கொத்திக் கொண்டு போக முயற்சிக்கும்  ஒவ்வொரு முறையும், 50 கோடி ரூபாய் போனஸ் கொடுத்து சுந்தரைத் தக்கவைத்துவருகிறது கூகுள்!  </p>
<p class="content"><span style="color: #ff0000"><strong><u>சாந்தனு நாராயணன்</u></strong></span></p>
<p class="content"><span style="color: #ff9900"><strong>தலைவர் மற்றும் முதன்மை நிர்வாக அதிகாரி, அடோப் சிஸ்டம்ஸ்.</strong></span></p>
<p class="content"><span style="color: #ff0000"><strong>சு</strong></span>மார் மூஞ்சி குமார்களுக்கு அல்ட்ரா டச் கொடுக்கும் போட்டோஷாப்பை உருவாக்கியது அடோப் சிஸ்டம்ஸ். அந்த நிறுவனத்தின் தலைவர் சாந்தனு நாராயணன், ஆந்திராவைச் சேர்ந்த உஸ்மானியா பல்கலைக்கழகத்தில் பயின்றவர். முதலில் ஆப்பிள் நிறுவனத்தில் தனது பணியைத் தொடங்கிய சாந்தனு, டிஜிட்டல் போட்டோ ஷேரிங் இணையதளமான 'பிக்ட்ரா’வை உருவாக்கியவர். 2007-ம் ஆண்டு முதல் அடோப் நிறுவனத்தின் தலைமைப் பொறுப்பில் இருக்கும் சாந்தனு, அடோப் நிறுவனத்தை ஆப்பிள் நிறுவனம் வாங்க <img align="left" width="200" height="352" alt="" src="http://cdnw.vikatan.com/av/2014/02/nzrint/images/p20c.jpg">கடுமையாகப் போராடிவரும் நிலையில், அடோப்பில் புதுப் புது தொழில்நுட்பங்களுடன்கூடிய சாஃப்ட்வேர்களை உருவாக்கி முன்னேற்றப் பாதையில் அழைத்துச் செல்கிறார். இவர் அமெரிக்க அதிபர் ஒபாமாவின் ஆலோசனைக் குழு உறுப்பினர்களில் ஒருவர்!  </p>
<p class="content"><span style="color: #ff0000"><u><strong>சஞ்சய் மெஹ்ரோத்ரா</strong></u></span></p>
<p class="content"><span style="color: #ff6600"><strong>நிறுவனர், தலைவர் மற்றும் முதன்மை செயல் அதிகாரி, சான்டிஸ்க்.</strong></span></p>
<p class="content"><span style="color: #ff0000"><strong>மெ</strong></span>மரி கார்டு மற்றும் ஃப்ளாஷ் டிரைவ் தயாரிப்பில் உலகின் முன்னனி நிறுவனமான சான்டிஸ்கை உருவாக்கியவர்களில் ஒருவர் சஞ்சய் மெஹ்ரோத்ரா. டிஜிட்டல் உலகில் புதுப்புது தொழில்நுட்பங்களை அறிமுகப்படுத்துவதில் சஞ்சய் செம <img align="right" width="150" height="318" alt="" src="http://cdnw.vikatan.com/av/2014/02/nzrint/images/p20d.jpg">ஸ்மார்ட். கடந்த வருடத்துக்கான 'அமெரிக்காவின் சிறந்த சி.இ.ஒ.’ விருது வென்றிருப்பவர். ''சாஃப்ட்வேர் துறையில் அப்டேட் இல்லையென்றால் அவுட்டேட் ஆகிவிடுவோம். அதே சமயம் அது சும்மா பப்ளிசிட்டி அப்டேட்டாக இல்லாமல், வாடிக்கையாளர்களுக்குப் பயனுள்ள அப்டேட் ஆக இருக்கவேண்டும்!'' என்கிறார்.</p>
<p class="content"><span style="color: #ff0000"><strong><u>தாமஸ் குரியன்</u></strong></span></p>
<p class="content"><span style="color: #ff6600">நிர்வாகத் துணைத் தலைவர், ஆரக்கிள்.</span></p>
<p class="content"><span style="color: #ff0000"><strong>மை</strong></span>க்ரோசாஃப்டுக்கு அடுத்தபடியாக உலகின் மிகப் பெரிய கம்ப்யூட்டர் நிறுவனமான ஆரக்கிளைச் செலுத்துவதில், தாமஸ் குரியனுக்கு பெரும் பங்குண்டு. அமெரிக்காவில் அதிக சம்பளம் வாங்கும் அதிகாரிகள் பட்டியலில் தொடர்ந்து 20 இடங் களுக்குள் இருந்து வருகிறார் தாமஸ் குரியன். இவர் விரைவில் ஆரக்கிள் நிறுவனத்தின் முதன்மை செயல் அதிகாரியாகவும் தேர்ந்தெடுக்கப்படலாம் என்கின்றன ஹேஷ்யங்கள். ''வளர்ச்சி என்பது சீரான வளர்ச்சியாக இருக்கவேண்டும். இது நிறுவனம், ஊழியர்கள்... இரு தரப்புக்குமே பொருந்தும். இன்றைய ஐ.டி. இளைஞர்கள் சாஃப்ட்வேர் துறையின் உச்சகட்ட வளர்ச்சியை உடனடியாக எட்டத் துடிக்கிறார்கள். அதற்கு வேலையின் மீது பேரார்வமும், காரியம் சாதிக்கும் வியூகங்களும் வேண்டும்!'' என்பது இவரது பிரபல வாசகம்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இனிது இனிது காதல் இனிது!</div>
<div class="subtitle1">டி.அருள் எழிலன் </div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>கா</strong></span>தலர் தினத்தை இப்படியும் கொண்டாடலாம்’ எனப் பிரமிப்பூட்டுகிறார்கள் டெல்லியைச் சேர்ந்த அலோக் தீட்சித்-லட்சுமி ஜோடி! எட்டு ஆண்டுகளுக்கு முன்பு ஆசிட் வீச்சு ஒன்றில் முகம் சிதைக்கப்பட்ட லட்சுமியும் சமூக சேவகர் அலோக் தீட்சித்தும் இணைந்து வாழ்வதோடு, ஆசிட் வீச்சால் பாதிக்கப்பட்ட பெண்களுக்கு வழிகாட்டும் அமைப்பு ஒன்றை நடத்துகிறார்கள்! 'STOP ACID ATTACKS’ எனும் அந்த அமைப்புக்கு பெண்களிடையே ஏக வரவேற்பு.</p>
<p class="content">டெல்லியில் இருந்த அலோக் தீட்சித் திடம் அவரது காதல் மற்றும் அமைப்பு குறித்துப் பேசினேன்...</p>
<p class="content">''சமூகம் சார்ந்து இயங்க வேண்டும் என்ற எண்ணம் வந்த போது, நான் பார்த்து வந்த விமானப் பணியை உதறிவிட்டு ஊடகவியலாளர் ஆனேன். 2012-ல் இந்தியா முழுக்க அரசியல்வாதிகளை விமர்சித்து இணையங்களில் எழுதிய, கார்ட்டூன் வெளியிட்ட பலரும் கைது செய்யப்பட்டார்கள். ஊழலுக்கு எதிராக வெகு வீரியமான கார்ட்டூன்களைப் பதிவுசெய்து, தேசம் முழுக்க பரபரப்பு கிளப்பிய அசீம் திரிவேதி என் நண்பர். இந்திய அரசியல்வாதிகள், தேசியச் சின்னங்களை அவமதிப்பது போல கார்ட்டூன் வரைகிறார் என்று கைது செய்யப்பட்டாரே... அவரேதான்! கருத்துச் சுதந்திரம் அடக்கப்படுவதற்கு எதிராக நானும் அவரும் டெல்லி ஜந்தர் மந்தரில் போராடினோம். அருந்ததி ராய் தொடங்கி அரவிந்த் கெஜ்ரிவால் வரை அப்போது எங்கள் போராட்டத்தை ஆதரித்தார்கள். நாட்டின் கௌரவத்தைச் சீர்குலைத்ததாகச் சொல்லி, எங்களைக் கைதுசெய்து அப்புறப்படுத்தினார்கள். அரசாங்கம் எளியவர்களைக் கிள்ளுக்கீரையாக நடத்தும் அந்த அராஜகம்தான் நலிவுற்றவர்களுக்காக என்னை முழுமூச்சாகப் போராடச் செய்தது!</p>
<p style="text-align: center"><img align="middle" width="500" height="513" alt="" src="http://cdnw.vikatan.com/av/2014/02/nzrint/images/p24a.jpg"></p>
<p class="content">அப்படி நான் இயங்கிக்கொண்டிருந்தபோதுதான், ஆசிட் வீச்சால் பாதிக்கப்பட்ட பெண்களைச் சந்திக்க நேர்ந்தது. நம் இந்திய சமூக அமைப்பினால் பாதிக்கப்பட்டோரில் மிகவும் பரிதாபமானவர்கள் அவர்கள்தான் என உணர்ந்தேன். அவர்களின் வேதனையை வெறுமனே எழுதிக்கொண்டிருக்கக் கூடாது என்று முடிவெடுத்தேன். அவர்களுக்கு வழிகாட்டவும் ஆலோசனைகள் அளிக்கவும், Stop Acid Attacks’ அமைப்பைத் தொடங்கினோம். அமைப்பின் பிரசார நடவடிக்கைகளுக்காகப் பல இடங்களுக்குச் சென்றபோது லட்சுமியைப் பற்றி சொன்னார்கள். ஆசிட் வீச்சின் துணிச்சலான சாட்சியமாக இருந்ததால், அவரை எனது இயக்கத்தில் இணைக்க விரும்பித் தேடினேன். ஒருநாள் அந்தச் சந்திப்பு நடந்தது!'' சின்ன இடைவெளி கொடுத்துத் தொடர்கிறார் அலோக்.</p>
<p class="content">''ஆசிட் தாக்குதலுக்கு ஆளான பல பெண்கள் சிதைந்த தங்களின் முகத்தை மூடியபடி கூனிக் குறுகி நடக்கும்போது, லட்சுமி முகத்தை மறைக்காமல் நேரான பார்வையுடன் என்னைச் சந்தித்தார். அந்த மனத் திடம் முதல் சொடுக்கிலேயே என்னை ஈர்த்தது. அநேகமாக அவர் மீதான என் காதலின் தொடக்கப் புள்ளி அதுவாகத்தான் இருக்க வேண்டும்!</p>
<p class="content"><img align="left" width="250" height="483" alt="" src="http://cdnw.vikatan.com/av/2014/02/nzrint/images/p24.jpg">களையான அழகுடன் இருந்த லட்சுமி, தன் 15-வது வயதில் ஆசிட் தாக்குதலை எதிர்கொண்டாள். அவரைவிட 15 வயது மூத்தவனான குட்டு என்பவன் அவரைக் காதலிப்பதாகச் சொல்லி இருக்கிறான். அந்தக் காதலில் தனக்கு சம்மதம் இல்லை என்று லட்சுமி சொல்ல, பரபரப்பான டெல்லியின் கான் மார்கெட் பகுதியில் வைத்து அவர் முகத்தில் ஆசிட் வீசியிருக்கிறான். யாரும் உதவிக்கு வராமல் பயந்து ஓட, துடித்துப் புரண்ட லட்சுமி, ஏழு அறுவை சிகிச்சைகளை எதிர்கொண்டிருக்கிறார்.</p>
<p class="content">நாங்கள் காதலித்தோம். இணைந்து வாழ முடிவெடுத்தோம். திருமணம் என்ற சடங்கின் பெயரால் கூட்டம் கூட்டி லட்சுமியின் கழுத்தில் தாலி கட்ட நான் விரும்பவில்லை. காரணம், அங்கு வரும் அனைவரும் லட்சுமியின் அழகு பற்றி பேசுவார்கள். பண்பாட்டின் பெயரால் நடைபெறும் உடல் வன்முறையாகத் திருமணம் மாறிவிடக் கூடாது என்பதால், திருமணம் செய்துகொள்ளாமல் இணைந்து வாழ முடிவெடுத்தோம்; வாழ்ந்து வருகிறோம். 'இரக்கத்தின் பேரில் உருவான காதலா இது?’ என்று சிலர் என்னிடம் கேட்கிறார்கள். நிச்சயமாக இல்லை. இரக்கத்தின் பேரில் வரும் எந்த உணர்வும் நிலைக்காது. அது தன் அகங்காரத்தை வளர்த்து, ஒரு கட்டத்தில் தான் நேசிக்கும் ஜீவன்களை முடக்கிவிடும். இது மிக இயற்கையான உறவு!'' என்று மென்மையாகச் சிரிக்கிறார் அலோக் தீட்சித்.</p>
<p class="content"><strong><span style="color: #ff0000">''ஆசிட் தாக்குதலுக்கு உள்ளான பெண்களுக்கு உங்கள் பிரதான ஆலோசனை என்ன?''</span></strong></p>
<p class="content">''ஆசிட் வீச்சில் சிதைந்த உங்கள் முகத்தை மறைக்க வேண்டாம். அந்தப் பாதிப்பை இந்தச் சமூகம் தெரிந்துகொள்ளட்டும் என்றுதான் முதலில் அவர்களிடம் எடுத்துச் சொல்வோம். ஏனென்றால், ஆசிட் வீச்சால் பாதிக்கப்பட்ட பெண்கள் தொடர்பான அக்கறை சமூகத்தில் இல்லை. ஆசிட் வீசியவன் சிறைக்குச் சென்று சில மாதங்கள் கழித்து ஜாமீனில் வெளிவருகிறான். பல ஆண்டுகள் வழக்கு நடைபெற்று, போதிய சாட்சிகள் இல்லாமல் விடுதலையாகிறான். இடையில் அவனுக்கு தனது மகளையோ, சகோதரியையோ திருமணம் செய்துவைக்கிறது இந்தச் சமூகம்!</p>
<p class="content">'ஒரு பெண்ணின் முகத்தை, எதிர்காலத்தைச் சிதைத்தவனாயிற்றே’ என்ற கூச்சம் கொஞ்சமும் இன்றி எப்படி அவனுக்கு தங்கள் வீட்டுப் பெண்ணைத் திருமணம் செய்துவைக்கிறார்கள்? 'நம் பெண்ணை இவன் பத்திரமாகப் பார்த்துக்கொள்வான்’ என்று எதன் அடிப்படையில் நம்புகிறார்கள்? ஆக, நாங்கள் மாற்றத்தை உண்டாக்க வேண்டியது சமூகத்தின் ஆதார நம்பிக்கையில்தான் என்று தீர்மானித்தோம். அதை நோக்கியே முன்னேறுகிறோம்.</p>
<p class="content">ஆசிட் வீச்சுக்குள்ளான பெண்களின் அவஸ்தையை நம்மால் துளியும் உணரமுடியாது. மரணம் வரை அவர்களுக்குத் தனிமையே துணை. சமூகமும் குடும்பமும் அவர்களை ஏற்றுக்கொள்வது இல்லை. லட்சுமியுடன் நான் இருந்த முதல் 24 மணி நேரத்தின் ஒவ்வொரு நிமிடமும் இன்னமும் என் மனதில் அழுத்தமாகப் பதிந்திருக்கிறது. அதுதான் என்னை இன்னும் இன்னும் வீரியமாக இயங்கச் சொல்கிறது!''</p>
<p class="content"><span style="color: #ff0000"><strong>''உங்கள் அமைப்பின் சேவை டெல்லியோடு மட்டும் முடங்குவது சரியா?''</strong></span></p>
<p class="content">''ஆசிட் வீச்சைப் பொறுத்தவரை நாடு முழுக்க நடைபெறும் வன்முறை வெளியில் தெரிவதில்லை. தமிழகத்திலேயே கடந்த ஆண்டு கொல்லப்பட்ட வினோதினியின் மரணம் பரபரப்பான அளவுக்கு, வித்யாவின் மரணம் விவாதிக்கப்படவில்லை. இந்த இருவரின் மரணம் பேசப்பட்ட அளவுக்கு பீகார், ராஜஸ்தான், உ.பி. போன்ற மாநிலங்களில் நடைபெறும் பெண் <img align="right" width="200" height="322" alt="" src="http://cdnw.vikatan.com/av/2014/02/nzrint/images/p24b.jpg">கொடுமைகள், ஆசிட் வீச்சு சம்பவங்கள் பற்றி வெளியில் தெரிவதே இல்லை. டெல்லி தவிர்த்த பிற மாநிலங்களில் நிலைமை இப்படித்தான் உள்ளது. தற்சமயம் எங்கள் இயக்கம் இந்தியாவின் ஒன்பது நகரங்களில் விரிவடைந்திருக்கிறது. விரைவில் தமிழகத்திலும் எங்கள் நடவடிக்கைகள் தொடங்கும்!''</p>
<hr>
<p class="content"><span style="color: #0000ff"><strong><u>என்ன சொல்கிறார் லட்சுமி?</u></strong></span></p>
<p class="content">''ஆசிட் வீச்சுக்கு ஆளான நாளில் இருந்து எட்டு வருடங்களாக என் வீட்டில்தான் முடங்கிக்கிடந்தேன். ஆசிட் வீச்சின் கொடுமை ஒரு பக்கம், சமூகமும் உறவுகளும் என்னைப் புறக்கணித்தது மறு பக்கம் எனத் தனிமைத் துயரால் சபிக்கப்பட்டிருந்தேன். எந்த வேலைக்கும் என்னால் செல்ல முடியவில்லை. எதிரில் வருகிறவர்கள் முகம் சுழித்து அருவருப்பாக ஒதுங்கிச் சென்றபோது, இனி எனக்கு ஒரு வாழ்வு இல்லை என்றே நம்பினேன். ஆனால், அதெல்லாம் வாழ்வின் கறுப்புப் பக்கங்கள். அதிலிருந்து மீண்டு அலோக்கைச் சந்தித்த பிறகு, வாழ்க்கையின் புதிய அத்தியாயம் பிறந்தது! இப்போது எங்கள் இல்லறத்தையே ஓர் இயக்கமாக்கி இருக்கிறோம். ஆசிட் வீச்சால் பாதிக்கப்படும் பெண்களே... உங்கள் மீது ஆசிட் வீசியவர்களிடம் நீங்கள் சொல்லுங்கள்..  'என் முகத்தை மாற்ற முடிந்த உன்னால், என் மனதை மாற்ற முடியவில்லையே.  அதனால் நீ தோல்வியடைந்தவன்தான்’ என்று!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மண் காப்போம்... பெண் போற்றுவோம்!</div>
<div class="subtitle1">ஆ.அலெக்ஸ்பாண்டியன்</div>
<div class="subtitle2">படங்கள்: ஆ.முத்துக்குமார், ச.இரா.ஸ்ரீதர்</div>
<div class="subtitle3"></div>
<div class="content" style="border-top:1px solid #DDD;">
<p class="content"><img alt="" align="right" width="300" height="266" src="http://cdnw.vikatan.com/av/2014/02/nzrint/images/p44.jpg"> <span style="color: #ff0000"><strong>அ</strong></span>லறும் ஹார்ன்கள், ஆக்ஸிலேட்டர் வாகனங்கள், பேருந்து நிறுத்த நெரிசல்கள், சிக்னல் சீறல்கள்... என, சென்னை டிராஃபிக்கின் 'ஒரு சோறு பதம்’ ஸ்டெல்லா மாரிஸ் கல்லூரியை ஒட்டிய கதீட்ரல் சாலை. அங்கு உச்சி வெயில் உள்ளங்கை வரை சூடு கிளப்பும் நண்பகல் நேரத்தில் 150-க்கும் மேற்பட்ட மாணவிகள் பிரஷ§ம் கையுமாக அரை கிலோமீட்டர் நீள கல்லூரி சுவரை அழகழகான நிறங்களால் ஓவியங்களாக உருமாற்றிக்கொண்டு இருந்தார்கள். கடந்த வாரம் ஸ்டெல்லா மேரிஸ் கல்லூரியின் கவின் கலைத் துறை, ஆர்ட் சென்னை அமைப்பு மற்றும் சிறப்பு குழந்தைகளுக்கான எபிலிட்டி ஃபவுண்டேஷனுடன் இணைந்து நடத்திய 'சென்னை கலை திருவிழா 2014’-க்கான ஓவியக் காட்சி அது!</p>
<p class="content">பெண்கள் முன்னேற்றம், உலக வெப்பமயமாதல், காடுகள் அழிக்கப்படுவது முதலான சுற்றுச்சூழல் பாதிப்புகள் ஆகியவற்றை முன்னிருத்தி 'தி ட்ரீஸ் அண்ட் தி ஸ்கைஸ்’ என்ற தலைப்பில் நிகழ்ந்தது அந்த வண்ணத் தூரிகைக் கொண்டாட்டம். கல்லூரியின் வளாக சுவர் முழுக்க ஏறக்குறை 26 ஓவியங்களை ஆறு நாட்களில் வரைந்து முடித்தார்கள் இளம் பெண்கள்.</p>
<p class="content">''பரபரப்பான சாலை, ஆளுயர கேன்வாஸ், ஓவியத்தில் ஒரு தீம், வெட்ட வெயில்ல வரையணும்... இவ்வளவு நிபந்தனைகளோட இப்பத்தான் ஓவியம் வரையிறோம். அதனால என்ன வரையிறதுனு முடிவு பண்ணி, ரிகர்சல் பண்ணிட்டுதான் வந்தோம். ஒவ்வொரு படத்துக்கும் ஜூனியர்கள், சீனியர்கள்னு கலந்துகட்டி ஆறு பேர் டீம். ஆறு நாளுக்குள்ள ஓவியத்தை முடிக்கணும். என் ஓவியம் அஞ்சு நாள்லயே முடியப்போகுது!'' பார்வையைத் திருப்பாமல், சுவரில் இருந்து கைகளை எடுக்காமல் வரைந்துகொண்டே பேசுகிறார் ரீட்டா.</p>
<p style="text-align: center"><img align="middle" width="600" height="725" alt="" src="http://cdnw.vikatan.com/av/2014/02/nzrint/images/p44a.jpg"></p>
<p class="content">''இயற்கையும் பெண்ணும் ஒண்ணு. இருவரிடமும் அளவுகடந்த சக்தி இருக்குனு சொல்றதுதான் எங்க ஓவியத்தின் கான்செப்ட். அதான் ஒரு பெண்ணின் முகம், ஒரு மரம், இடையில் ஐம்பூதங்கள்னு எங்க ஓவியத்தை டிசைன் பண்ணியிருக்கோம். எப்படி நம்ம ஐடியா?'' என்று ஆர்வமாக ரியாக்ஷன் எதிர்பார்க்கிறார் ஹர்ஷவர்த்தினி.</p>
<p class="content">அழகான பெண்களின் முகம், பூக்கள், மரங்கள் என ஓவியங்களை மேலோட்டமாகப் பார்த்துவிட்டு, ''என்னம்மா... லவ்வர்ஸ் டே ஸ்பெஷலா? இப்பல்லாம் காலேஜ்லயே இதெல்லாம் பண்ணச் சொல்றாங்களா?'' என 'உச்’ கொட்டிய சீனியர் சிட்டிசன்களிடம் சிரித்துக்கொண்டே விஷயத்தை விளக்குகிறார்கள் ஜீன்ஸ் யுவதிகள்.</p>
<p class="content">''நம்ம மக்கள்கிட்ட சொன்னா உடனே புரிஞ்சுக்கிறாங்க. குட்டிப் பசங்கள்ல ஆரம்பிச்சு, தாத்தா, பாட்டி வரை எல்லாரும் சுற்றுச்சூழல் பாதுகாப்பு பத்தி ஆர்வமாக் கேட்டுத் தெரிஞ்சுக்கிறாங்க. வீட்டுக் குப்பையை சுற்றுச்சூழலுக்குப் பாதிப்பு இல்லாம எப்படி வெளியேத்தணும், மின்சாதன பயன்பாட்டை எப்படிக் குறைக்கணும்னு ஏகப்பட்ட டிப்ஸ் சொன்னோம். அதோட நிறைய பேர் அவங்க வீட்ல, அலுவலகங்கள்ல ஓவியம் வரையச் சொல்லி எங்ககிட்ட ஆர்டர் கொடுத்துட்டுப் போயிருக்காங்க. சுற்றுச்சூழல் போராளியாகவும், வளரும் இளம் தொழிலதிபராகவும்... இந்த ஷோ டபுள் ஜாக்பாட் அடிச்சுக் கொடுத்திருக்கு!'' என்று உற்சாகமாக தம்ஸ்-அப் சொல்கிறார் சிக்கிதா ரவி.</p>
<p class="content">ஆக, இந்தக் கட்டுரையின் மெசேஜ் என்ன? வேறென்ன... 'பூமியைக் காப்போம்... பெண்மையை மதிப்போம்!’</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜெர்மனியின் செந்தேன் மழையே...</div>
<div class="subtitle1">பாரதி தம்பி</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>'வெ</strong></span>ளிநாட்டுப் பெண்ணை மணந்த தமிழ் வாலிபர்’ என்ற செய்திகளை அவ்வப்போது நாளிதழ்களில் படித்திருப்பீர்கள். அந்தச் செய்தி தொடர்பான புகைப்படத்தில்,  அந்த வெளிநாட்டு மருமகள் பட்டுப்புடவையை இழுத்துப் பிடித்தபடி சந்தனம், குங்குமம் வைத்து, மல்லிகைப் பூ சூடி வெட்கப்பட்டுச் சிரித்துக்கொண்டிருப்பார். இதுவும் அப்படியான செய்திதான். ஆனால், அதையும் தாண்டி பல சுவாரஸ்யங்கள் உண்டு!  </p>
<p class="content">கடலூரைச் சேர்ந்த ஜெயகிருஷ்ணனும், ஜெர்மனியைச் சேர்ந்த ஃப்ரான்ஸிஸ்காவும் ஜெர்மனியில் திரைப்படக் கலை பயிலும் மாணவர்கள். இருவருக்கும் காதல். அடுத்த மாதம் திருமணம். இருவரும் இணைந்து தங்கள் காதலை, இருதரப்புப் பெற்றோர்களும் எப்படி ஏற்றுக்கொண்டார்கள் என்பதை 'அம்மா அப்பா’ என்ற பெயரில் ஓர் ஆவணப்படமாக்கியதுதான் அற்புதம். ஒன்றரை மணி நேரம் ஓடக்கூடிய இந்தப் படம், பெர்லின் திரைப்பட விழாவில் திரையிடப்பட்டுள்ளது! 'அம்மா அப்பா’ ஆவணப்படத்தின் டீஸர்...  செம ரகளை ப்ளஸ் க்யூட் ரசனை. கலகலப்பாக உணர்வுபூர்வமாக நகர்கிறது ஒவ்வொரு ஃபிரேமும்.</p>
<p class="content">ஜெர்மனியில் இருக்கும் ஜெயகிருஷ்ணனுடன் பேசினேன். ''எனக்கு சொந்த ஊர் கடலூர். சென்னையில் ஃபைன் ஆர்ட்ஸ் படிச்சேன். என் ஓவியங்களை ப்ளாக்ல பதிவேன். அதைப் பார்த்துட்டு ஃப்ரான்ஸிஸ்கா என்னைத் தொடர்பு கொண்டாங்க. அவங்க ஜெர்மனியில் உள்ள மியூனிச் திரைப்படப் பள்ளி மாணவி. ஆவணப்படங்களைப் பத்தி ஆய்வு செய்றது அவங்க புராஜெக்ட்.</p>
<p style="text-align: center"><img align="middle" width="600" height="565" alt="" src="http://cdnw.vikatan.com/av/2014/02/nzrint/images/p32a.jpg"></p>
<p class="content">நாலு வருஷம் முன்னாடி தன் ஆய்வுக்காக மும்பை வந்தவங்களைச் சந்திச்சேன். ரெண்டு பேரோட ரசனை, ஆர்வம் எல்லாமே ஒரே அலைவரிசையில் இருந்ததும், இயல்பாவே காதல் வந்தது. நான் ஜெர்மனி போய் அவங்களோட சேர்ந்து படிச்சேன்.</p>
<p class="content">என் வீட்ல எங்க காதல் விஷயத்தைச் சொன்னேன். 'வெளிநாட்டுல புருஷன் - பொண்டாட்டி காலம்பூரா சேர்ந்து வாழ மாட்டாங்க, விவாகரத்து வாங்கிடுவாங்க’னு  என் அப்பா, அம்மா பயப்பட்டாங்க. என் தம்பி ஜெர்மனியில் இருக்கார். அவர் ஃப்ரான்ஸிஸ்காவைச் சந்திச்சுப் பேசின பிறகு, என் அப்பா-அம்மாகிட்ட பேசி அவங்களைச் சமாதானப்படுத்தினார்.</p>
<p class="content"><img align="right" width="300" height="457" alt="" src="http://cdnw.vikatan.com/av/2014/02/nzrint/images/p32.jpg">பிறகு நானும் ஃப்ரான்ஸிஸ்காவும் கடலூருக்கு வந்தோம். நாங்க முதல்முறையா எங்க அப்பா - அம்மாவைச் சந்திக்கிற அந்த நெகிழ்ச்சியான தருணத்தைப் பதிவுபண்ண ஆசைப்பட்டோம். அதனால் கூடவே ஒரு கேமராமேனை அழைச்சுட்டு வந்தோம்.  நேர்ல சந்திச்சதும் அப்பா-அம்மாவுக்கு ஃப்ரான்ஸிஸ்காவை ரொம்பப் பிடிச்சுப்போச்சு. அப்புறம் ஜெர்மனியில் இருந்து ஃப்ரான்ஸிஸ்காவின் பெற்றோர் கடலூருக்குக் கிளம்பினாங்க. அவங்க பயணத்துக்கான ஏற்பாடுகளில் இறங்குவதில் இருந்தே ஷூட்டிங்கை ஆரம்பிச்சுட்டோம். கடலூர்ல எங்க வீட்டில் டைனிங் டேபிள் கிடையாது. ஆனா, ஜெர்மனியில் இருந்து வர்றவங்க சிரமப்படுவாங்களேனு என் அப்பா ஒரு டைனிங் டேபிள் வாங்கிட்டார்.</p>
<p class="content">இப்படி ரெண்டு தரப்பு பெற்றோர்களும் சின்னச் சின்னதா நிறைய விஷயங்கள் பண்ணாங்க. கடலூர் ஸ்டுடியோவில் குடும்பப் புகைப்படம் எடுத்தோம். ரெண்டு குடும்பமும் அவங்கவங்க பாரம்பரிய உடை உடுத்திக்கிட்டு பாரம்பரியத் தோற்றத்தில் படம் எடுத்தோம்.  </p>
<p class="content">நாங்க எடுத்த வீடியோ தொகுப்பை  ஒரு ஆவணப்படமா மாத்துற அதே நேரம், அதுக்குள்ள ஒரு கதை இருக்கணும்னு முடிவு பண்ணோம். ரெண்டு பேரோட பெற்றோர்களும் இந்தக் கல்யாணத்துக்கு எப்படி முதல்ல தயங்கி அப்புறம் அதை ஏத்துக்கிட்டாங்கனு  திரைக்கதை வெச்சுக்கலாம்னு ஃப்ரான்ஸிஸ்கா சொன்னாங்க. அப்படி எடிட் பண்ணிப் பார்த்தப்போ, இரண்டு நாடுகளின் கலாசார வித்தியாசங்களின் பரிமாற்றமாப் படம் இருந்தது. இந்தப் படத்தில் காதல் எங்களோடது. ஆனா, கதை எங்க பெற்றோரைப் பத்தினது!'' என்ற ஜெயகிருஷ்ணன், 'ஜெர்மனியின் செந்தேன் மழையே...’ உள்பட இளையராஜாவின் சில பாடல்களை உரிமம் பெற்று தன் ஆவணப்படத்தில் பயன்படுத்தியுள்ளார்.</p>
<p class="content">ஜோடியாகப் படித்து, ஜோடியாக நடித்து, ஜோடியாகப் படம் எடுத்து வாழ்க்கையில் ஜோடி சேரவிருக்கும் ஜெயகிருஷ்ணன் - ஃப்ரான்ஸிஸ்கா தம்பதிக்கு... அட்வான்ஸ் வாழ்த்துகள்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இந்து டீச்சர்!</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong><img alt="" align="right" width="300" height="119" src="http://cdnw.vikatan.com/av/2014/02/nzrint/images/p67b.jpg">எ</strong></span>னது பால்யப் பருவத்தையும் பள்ளிக்கூட நாட்களையும் நினைத்துக்கொண்டால், பட்டென்று மனதில் படர்வது எங்கள் இந்து டீச்சரின் இனிய முகம்தான். அதோடு மல்லிப் பூவும் சந்தன சோப்பும் சேர்ந்த அவரது பிரத்யேக நறுமணமும்தான்.</p>
<p class="content">பனி படர்ந்த ஒரு காலைப் பொழுதில், பார்வையில் கனிவும் பாதத்தில் கொலுசுமாக இந்து டீச்சர் எங்கள் வகுப்பில் நுழைந்த அந்த ஸ்தம்பித்த விநாடியிலேயே எனக்கும், ரகுவுக்கும், பட்டாபிக்கும் புரிந்துபோய்விட்டது - நாங்கள் படுமோசமாகக் காதல்வயப்பட்டுவிட்டோம்.</p>
<p class="content">அப்போது எனக்கு வயது பன்னிரண்டு. ரகுவுக்குப் பத்தோ பதினொன்றோ. பட்டாபி கொஞ்சம் பெரியவன். ஐந்தாம் கிளாஸில் நாங்கள் மூவரும் ஒரு செட். பள்ளிக்கூடத்தில் மட்டுமல்ல, வெளியிலும்தான். அவரவர் வீட்டில் தூங்கும் நேரம் தவிர, மற்றபடி எங்கும், எதற்கும், எப்போதும் நாங்கள் மூவரும் ஒன்று.</p>
<p class="content">வகுப்பில் நுழைந்த அந்த விநாடியில், இந்து டீச்சரின் பார்வை முதன்முதலில் யார் மீது பதிந்தது என்ற விஷயத்தில் மட்டும் நீண்ட நெடுங்காலமாக எங்களிடையே பலத்த கருத்து வேறுபாடு இருந்தது.</p>
<p class="content">கடுமையான சர்ச்சைக்குப் பின் பரஸ்பரம் நட்பு கருதி 'மூவரையும் ஒரே சமயத்தில்தான் பார்த்தார்’ என்று ஒப்புக்கொண்டபோதும், தனித்தனியே ரகசியமாக 'தன்னைத்தான்’ என்று ஒவ்வொருவனும் எண்ணிக் கொண்டோம்.</p>
<p style="text-align: left">பக்கத்து டவுனில் பன்னிரண்டாம் கிளாஸ் வரை படித்துவிட்டு, எங்கள் பட்டிக்காட்டுப் பள்ளிக்கூடத்துக்குப் பாடம் சொல்லிக்கொடுக்க வந்தார் இந்து டீச்சர். மிஞ்சிப்போனால் அப்போது அவருக்குப் பதினெட்டு அல்லது பத்தொன்பது வயதுதான் இருந்திருக்க வேண்டும். மொத்துமொத்தென்று முறுகித் திரண்ட எங்கள் கிராமத்துத் தடிச்சிகளைப் பார்த்துப் பழகிப்போன கண்களுக்கு, இந்து டீச்சர் சற்று ஒல்லியாக, உயரமாக, சிவப்பாக, ரொம்ப அழகாக இருந்தார்கள். சிரிக்கும்போது மட்டும் தெரிந்து மறையும் தெற்றுப் பல் இன்னும் அழகாக இருக்கும். முருகன் கோயில் மூலஸ்தானத்தின் இருளில் இருந்து முழுவதுமாகப் பிய்த்துக்கொண்டு வெளியே கேட்கும் வெண்கல மணிச் சத்தம் மாதிரியான அவருடைய சன்னக் குரல் எங்கள் செவிகளில் தேனாய், தித்திப்பாய், தெவிட்டாத தெம்மாங்காய் மெள்ள இறங்கும்.</p>
<p class="content"><img align="right" width="300" height="574" alt="" src="http://cdnw.vikatan.com/av/2014/02/nzrint/images/p67a.jpg">ஜனவரி 26-ம் தேதியன்று அவர் ஜனகணமன பாடியபோது, பள்ளிக்கூடத்துக்கே அந்தப் பாடல் மனப்பாடமாகிவிட்டது. எங்கள் பெரிய வாத்தியாருக்குக்கூட கண்களில் நீர் நிறைந்தது. தூசி விழுந்ததாகப் பாவலா பண்ணித் துடைத்துக்கொண்டார். இந்து டீச்சர் லேசாகச் சிரித்துக்கொண்டதையும் அன்றுதான் பார்த்தோம்.</p>
<p style="text-align: left">இன்று வரை நினைவில் நிற்கும் பாரதி பாடல்களும், தேவாரம், திருப்புகழ் போன்றவையும் எங்களுக்கு இந்து டீச்சர் கற்றுக்கொடுத்தவைதான்.</p>
<p class="content"><span style="color: #ff0000"><strong>அ</strong></span>வர் பாடம் சொல்லிக்கொடுப்பதே தனி. எப்போது பாடம் சொல்லிக்கொடுக்கிறார், எப்போது எங்களுடன் சுவாரஸ்யமாகப் பேசிக்கொண்டிருக்கிறார் என்று பிரித்தறிய முடியாது. வகுப்புகள் இனிமையும் சிரிப்பும் கும்மாளமுமாகத்தான் இருக்கும். ஆனால், பரீட்சைக்கு மூன்று மாதங்களுக்கு முன்பே பாடங்கள் எல்லாம் முடிந்துவிடும்.</p>
<p class="content">எங்கள் மூவரையும் ''என்னப்பா திருமூர்த்திகளா...'' என்றுதான் செல்லமாக அழைப்பார். என் மீது மட்டும் மற்றவன்களைவிட ஓர் இத்தனூண்டு பிரியம் அதிகம். மற்றவன்களுக்கு இது தெரியும். உள்ளே ரகசியமான பொறாமையும்கூட. ஆனால், என்றும் ஏற்றுக்கொண்டது இல்லை.</p>
<p class="content"><span style="color: #ff0000"><strong>ப</strong></span>ள்ளிக்கூட பிக்னிக்குக்காக ஆற்றைக் கடந்து, அக்கரைக்குப் போக நேர்ந்த அன்று என் கையைப் பற்றிக்கொண்டுதான் படகில் ஏறினார்கள் இந்து டீச்சர். துடுப்பு தவறாக விழுந்து என் மீது தெறித்த ஆற்று நீரை 'ஐயையோ’ என்று சிரித்தபடி தன் முந்தானையால் துடைத்துவிட்டார். எனக்கு ரோமாஞ்சனமாகிவிட்டது. பட்டாபியும் ரகுவும் மதியம் வரை என்னுடன் பேசவில்லை. அது வேறு ரொம்பவும் திருப்தியாக இருந்தது.</p>
<p class="content">சாயந்தரம் படகில் திரும்பும்போது களைப்பு மிகுதியால் கண்ணயர்வது போல டீச்சரின் தோளில் மெதுவாகச் சாய்ந்துகொண்டேன். ''இப்படிப் படுத்துக்க'' என்று என்னைத் தன் மடியில் படுக்க வைத்துக்கொண்டார்கள். அவ்வளவுதான், பட்டாபியும் ரகுவும் செத்தான்கள். நான்கைந்து நாட்கள் முகத்தை உர்ரென்று வைத்துக்கொண்டான்கள். ''போங்கடா பொட்டப் பசங்களா'' என்று விட்டு விட்டேன். எப்படி, எப்போது சமரசமானதென்று ஞாபகம் இல்லை.</p>
<p class="content"><span style="color: #ff0000"><strong>வ</strong></span>குப்பில் நோட்டுப் புஸ்தகங்கள் திருத்துகையில், சம்பந்தப்பட்ட மாணவனைப் பக்கத்திலேயே நிற்கவைத்து அவனிடம் பேசிக்கொண்டே, பிழைகளைச் சுட்டிக்காண்பித்துத் திருத்தங்கள் கூறியபடி செயல்படுவது டீச்சரது வழக்கம்.</p>
<p class="content">என்னைப் பக்கத்தில் நிற்கவைக்கும் நேரங்களில், டெஸ்க்குக்கு அடியில் அவருக்குத் தெரியாமலே அவரது புடைவையின் ஏதோ ஒரு நுனியை நான் மெதுவாகப் பிடித்தபடி நிற்பேன். உட்கார்ந்திருக்கும் அத்தனை மாணவர்களுக்கும் இது கண்ணில்படும். பட்டாபியும் ரகுவும் பதறுவார்கள். 'முடிந்தால் செய்து பாருங்கள்’ என்று நான் சவால் வேறு விட்டிருந்தேன். பட்டாபி ஒரு தடவை முயற்சி செய்தான். டீச்சர் பார்த்துவிட்டார். ''என்ன பட்டாபி?'' என்ற அவர் கேள்விக்கு ''புடைவையில் ஏதோ பூச்சி டீச்சர்...'' என்று பொய் சொல்லித் தப்பித்துக்கொண்டான்.</p>
<p style="text-align: center"><img align="middle" width="600" height="363" alt="" src="http://cdnw.vikatan.com/av/2014/02/nzrint/images/p67.jpg"></p>
<p class="content"><span style="color: #ff0000"><strong>வி</strong></span>டுதலை நாட்களின் வெப்பம் மிகுந்த ஒரு சாயந்தர வேளையில் ரகுவையும் பட்டாபியையும் எப்படியோ கழற்றிவிட்டுவிட்டு, அவர்களிடம் சொல்லிக்கொள்ளாமல் டீச்சர் வீட்டுக்குத் தனியாகப் போகிறேன். வீட்டில் யாரும் இல்லைபோல் தோன்றுகிறது. வாசலில், முன்கட்டில், கூடத்தில்... ஆள் நடமாட்டம் இல்லை. படுக்கை அறைப் பக்கம் மெதுவாக எட்டிப் பார்க்கிறேன்.</p>
<p class="content">அங்கு கட்டிலில் ஜன்னல் வழியே தெரிந்த ஏகாந்தவெளியை நோக்கியபடி இந்து டீச்சர்.</p>
<p class="content">'கூப்பிடலாமா... வேண்டாமா?’ என்று நான் தீர்மானமற்று நின்ற அந்தத் திகைப்பான விநாடிகளில் அள்ளிக்கட்டிய கொண்டையின் அடிப்பகுதியில் அமைந்து படிந்த தோள்களின் மேல் கழுத்தின் மையத்தில் விழுந்து குறுகுறுத்த என் கூரிய பார்வையின் குவிந்த ஸ்பரிசத்தில் பட்டென்று திரும்பிப் பார்க்கிறார் இந்து டீச்சர்.</p>
<p class="content">எதிர்பாராத அந்த இடர்கொண்ட வேளையில், என்னை நான் சுதாரித்துக்கொள்ளும் முன் டீச்சரை வெறுமனே பார்த்து அசட்டுச் சிரிப்புடன் பேச முயலுகையில்...</p>
<p class="content">''வா பாலு... எப்ப வந்தே?'' என்று நிதானமாக எழுந்திருக்கையில், கண்களில் வழிந்திருந்த நீரை அவர் துடைத்துக் கொள்கிறார்.</p>
<p class="content">ஸ்டார்ச் போட்ட காட்டன் புடைவையில் மகா பெரிய மனுஷியாகத் தெரியும் அவர். பாவாடை தாவணியில் பட்டென்று எங்கள் வயசுக்காரியே போல்... அடேயப்பா, எவ்வளவு பெரிய மாற்றம்!</p>
<p class="content">கூடத்தில் உட்காரச் சொல்லி, காபி கலந்து கொடுத்து அன்புடன் விசாரிக்கிறார். சிரிப்பில் சோகம் கலந்திருக்கிறது. ''எதுக்கு டீச்சர் அழுதுக்கிட்டிருந்தீங்க?'' என்ற கேள்வி, பல தடவை என் வாய் வரை வந்து, கேட்கப்படாமலே கரைந்துபோகிறது.</p>
<p class="content">இனிமையும் மென்மையும் கலந்த அந்த இதயத்தில் எண்ணி அழும்படி அப்படி என்ன துக்கம்? இன்று வரை எனக்குத் தெரியாத ஒன்று.</p>
<p class="content">இதெல்லாம் நடந்து ஏறத்தாழ முப்பது முப்பத்திரண்டு வருடங்கள் ஓடிவிட்டன. இருந்தும், 'பொய்யாய் பழங்கதையாய் மெள்ளப் போக’ மறுக்கும் நினைவுகள் மட்டும் நெஞ்சின் ஆழத்திலிருந்து - மூச்சுவிட நீர் மட்டத்துக்கு வரும் ஆமையாக - அவ்வப்போது மேல் வந்து, மென்மை தந்து...</p>
<p class="content"><span style="color: #ff0000"><strong>பின்குறிப்பு:</strong></span></p>
<p class="content">76-ன் பிற்பகுதியில் இந்து டீச்சர் இறந்துவிட்ட செய்தி, விவசாயத்தைப் பார்த்துக்கொண்டு ஊரோடு தங்கிவிட்ட பட்டாபி மூலம் தெரிந்தது.</p>
<p class="content">77-ல், நான் இயக்கிய முதல் தமிழ்ப் படமான 'அழியாத கோலங்களில்’ என் இந்து டீச்சரை இறவாத பாத்திரமாக்கி நிரந்தரப்படுத்திக்கொண்டேன்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பொக்கிஷம் - அன்று...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" alt="" src="http://cdnw.vikatan.com/av/2014/02/nzrint/images/p72.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பொக்கிஷம் - ஜோக்ஸ்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="806" src="http://cdnw.vikatan.com/av/2014/02/nzrint/images/p71.jpg"></p>
<p style="text-align: center"><img align="middle" width="550" height="1141" alt="" src="http://cdnw.vikatan.com/av/2014/02/nzrint/images/p74.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இன்பாக்ஸ்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="797" alt="" src="http://cdnw.vikatan.com/av/2014/02/nzrint/images/p88.jpg"></p>
<p style="text-align: center"><img align="middle" width="600" height="771" alt="" src="http://cdnw.vikatan.com/av/2014/02/nzrint/images/p88a.jpg"></p>
<p style="text-align: center"><img align="middle" width="600" height="855" alt="" src="http://cdnw.vikatan.com/av/2014/02/nzrint/images/p88b.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆதிக்கமற்ற அம்மா!</div>
<div class="subtitle1">ம.கா.செந்தில்குமார், நா.சிபிச்சக்கரவர்த்தி</div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>''தூ</strong></span>க்கக் கலக்கமா இருக்கு. அதனால தப்பாப் பதில் சொல்லிட்டா இன்னொரு சான்ஸ் கொடுக்கணும் சரியா!'' - <span style="color: #ff6600"><strong>ஐஸ்வர்யா. </strong></span></p>
<p class="content">''ஐயா... நான் சீரியஸா சொன்னாலே குறும்பாக்கிடுவீங்க... இதுல குறும்புக் கேள்வின்னே கேக்கிறீங்களே!'' - தமிழக காங்கிரஸ் கட்சித் தலைவர் <span style="color: #ff6600"><strong>ஞானதேசிகன்</strong></span>.</p>
<p class="content">''கோர்ட்ல கேள்வி கேட்டுத்தான் எனக்குப் பழக்கம். ஒரு தடவை பதில் சொல்லித்தான் பார்ப்போமே!'' - <span style="color: #ff6600"><strong>வழக்கறிஞர் சுமதி</strong></span>.</p>
<p class="content">''எலேய்... அண்ணாச்சியை வம்புல மாட்டிவிட்டுடாதீங்க!''  <span style="color: #ff6600"><strong>இமான்</strong></span>.</p>
<p class="content"><span style="color: #0000ff"><strong>திருச்சி தி.மு.க. மாநாட்டில் பேசுவதற்காக சென்னை கன்னிமாரா நூலகம் சென்று குறிப்பெடுத்த தி.மு.க. பிரபலம் யார்? </strong></span></p>
<p class="content"><span style="color: #ff0000">பதில்</span>: <span style="color: #ff00ff">குஷ்பு - 'ஆதிக்கமற்ற சமுதாயம் அமைத்தே தீருவோம்’ என்ற தலைப்பில் பேசுவதற்காக அவர் குறிப்புகள் சேகரித்தார். </span></p>
<p class="content"><span style="color: #ff0000"><strong>ஐஸ்வர்யா:</strong></span> 'குஷ்பு மேம். சரியா?'</p>
<p class="content"><span style="color: #ff0000"><strong>ஞானதேசிகன்: </strong></span>''நான் அந்த மீட்டிங்கை ஃபுல்லாக் கவனிக்கலை. கலைஞர் பேசினதை மட்டும்தான் பார்த்தேன். நீங்க சொன்ன தலைப்புல யார் பேசினாங்கனு தெரியலையே?''</p>
<p class="content"><span style="color: #ff0000"><strong>வழக்கறிஞர் சுமதி: </strong></span>''யாரு... திராவிடர் கழகத் தலைவர் வீரமணியா?'' என்றவர் சரியான பதிலைக் கேட்டதும், ''குஷ்புவா... அட!''  </p>
<p class="content"><span style="color: #ff0000"><strong>இமான்:</strong></span> ''குஷ்பு மேடம். அவங்க மாநாட்டுல பேசிட்டு இருந்ததை பாதிதான் பார்த்தேன். அப்பிடி இப்பிடித் தடுமாறுனாலும் ஜோராப் பேசிட்டாங்க!''</p>
<p style="text-align: center"><img alt="" align="middle" width="500" height="248" src="http://cdnw.vikatan.com/av/2014/02/nzrint/images/p84b.jpg"></p>
<p class="content"><span style="color: #0000ff"><strong>மைக்ரோசாஃப்ட் நிறுவனத்தின் தலைமைச் செயல் அதிகாரியாக நியமிக்கப்பட்டிருக்கும் இந்தியரின் பெயர் என்ன? </strong></span></p>
<p class="content"><span style="color: #ff00ff"><strong>பதில்: சத்யா நாதெள்ளா</strong></span></p>
<p class="content"><span style="color: #ff0000"><strong>ஐஸ்வர்யா:</strong></span> 'தெரியலையே..! ஒரு சின்னப் பொண்ணுகிட்ட இவ்வளவு பெரிய ஜி.கே. கொஸ்டீனா?''</p>
<p class="content"><span style="color: #ff0000"><strong>ஞானதேசிகன்:  </strong></span>''பிறப்பால் இந்தியர். ஆனா, அமெரிக்காவுல இருக்கார். பேர் மறந்துடுச்சு தம்பி!''  </p>
<p class="content"><span style="color: #ff0000"><strong>வழக்கறிஞர் சுமதி:</strong></span> ''இது நம்ம ஏரியா. நாதெள்ளா. ம்ம்... இருங்க இருங்க... சத்யா நாதெள்ளா!''</p>
<p class="content"><span style="color: #ff0000"><strong>இமான்:</strong></span> ''ரிசர்வ் பேங்க் கவர்னராக்கூட சமீபத்துல நம்ம தமிழ்நாட்டுக்காரர் ஒருத்தரை நியமிச்சாங்கள்ல'' என்று கேள்வியை திசை திருப்பினார். அதட்டிக் கேட்டதும், ''தெரியலையே...'' என்று பம்மினார். பதிலைச் சொன்னதும், ''என்னது நாதெள்ளா சம்பத்துச் செட்டியா... நகைக் கடைக் குடும்பத்துக்காரரா?''</p>
<p class="content"><span style="color: #0000ff"><strong>நரேந்திர மோடிக்கு ஆதரவாக அரை நிர்வாண போஸ் கொடுத்த இந்தி நடிகை யார்? </strong></span></p>
<p class="content"><span style="color: #ff00ff"><strong>பதில்: மேக்னா படேல். </strong></span></p>
<p class="content"><span style="color: #ff0000"><strong>ஐஸ்வர்யா:</strong></span> 'மல்லிகா ஷெராவத்... இல்லையா? சன்னி லியோனா? இவங்க இல்லைனா வேற யாரு இந்த மாதிரி போஸ் கொடுப்பா?''</p>
<p class="content"><span style="color: #ff0000"><strong>ஞானதேசிகன்: </strong></span> ''தெரியாதுனு ஒரே வார்த்தையில போட்டுவிட்ருங்க!''</p>
<p class="content"><span style="color: #ff0000"><strong>வழக்கறிஞர் சுமதி:</strong></span> ''இந்தக் கேள்வியை நான் தடை பண்றேன்!''</p>
<p class="content"><span style="color: #ff0000"><strong>இமான்:</strong></span> ''ஐயய்யோ, சார் அந்த போஸ் பேப்பர்ல வந்துச்சா? என்னைக்கு வந்துச்சு? நான் மிஸ் பண்ணிட்டேனா?''</p>
<p style="text-align: center"><img alt="" align="middle" width="500" height="537" src="http://cdnw.vikatan.com/av/2014/02/nzrint/images/p84a.jpg"></p>
<p class="content"><span style="color: #0000ff"><strong>ஐ.பி.எல். ஏலத்தில் அதிக தொகைக்கு ஏலம் போன இந்திய கிரிக்கெட் வீரர் யார்? அது எவ்வளவு தொகை? </strong></span></p>
<p class="content"><span style="color: #ff00ff"><strong>பதில்: யுவராஜ் சிங் - 14 கோடி ரூபாய். </strong></span></p>
<p class="content"><span style="color: #ff0000"><strong>ஐஸ்வர்யா: </strong></span>'தெரியலையே..!''</p>
<p class="content"><span style="color: #ff0000"><strong>ஞானதேசிகன்:  </strong></span> 'யுவராஜ். கிங்ஃபிஷர் ஏர்லைன்ஸின் பல ஆயிரம் ஊழியர்களுக்கு இன்னும் சம்பளப் பட்டுவாடா பண்ணாத விஜய் மல்லையாதான் தன் பெங்களூரு டீமுக்காக இவரை 14 கோடிக்கு ஏலம் எடுத்திருக்கார். இதெல்லாம் அவசியமானு நீங்களே முடிவு பண்ணிக்கங்க.''</p>
<p class="content"><span style="color: #ff0000"><strong>வழக்கறிஞர் சுமதி:</strong></span> ''யுவராஜ் சிங். 18 கோடிக்கு ஏலம் போனார்னு நினைக்கிறேன்!''</p>
<p class="content"><span style="color: #ff0000"><strong>இமான்:</strong></span> ''என்னது ஏலம் விட்டுட்டாங்களா?'' என்று அதிர்ச்சியானவர், ''போன வருஷ ஐ.பி.எல்-ல நம்ம சென்னை டீம்காரர் ஜடேஜா... அதாங்க ரவீந்திர ஜடேஜா. அவர்தான் அதிக ரேட்டுக்கு ஏலம் போனாரு. இதெல்லாம் ஏன் சொல்றேன்னா... எனக்கு ஐ.பி.எல். தெரியும். ஆனா, இந்தக் கேள்விக்குப் பதில் தெரியாது!''</p>
<p class="content"><span style="color: #0000ff"><strong>தமிழகத்தில் 'அம்மா’ என்ற பெயருடன் தொடங்கவிருக்கும் அடுத்த திட்டம் என்ன?  </strong></span></p>
<p class="content"><span style="color: #ff00ff"><strong>பதில்:  'அம்மா மருந்தகங்கள்’! </strong></span></p>
<p class="content"><span style="color: #ff0000"><strong>ஐஸ்வர்யா:</strong></span> 'சாப்பாடு கொடுக்குறாங்க, தண்ணியும் கொடுக்குறாங்க. மிக்ஸி, கிரைண்டர், லேப்டாப்னு எல்லாமே கொடுக்குறாங்க. ம்ம்... அடுத்து வேறென்ன கொடுக்கப்போறாங்க?' - தீவிரமாக யோசித்தவர், ''ஏங்க... சரக்கு கொடுக்கப் போறாங்களோ?' - அதிர்ந்து சிரிப்பவர், சட்டென சுதாரித்து, ''ஹீரோயினா நடிக்கிற பொண்ணுகிட்ட சினிமா பேட்டிதானே எடுப்பாங்க. என்னை ஏன் இப்படி வம்பிழுக்குறீங்க?''</p>
<p class="content"><span style="color: #ff0000"><strong>ஞானதேசிகன்: </strong></span> 'அம்மா மருந்தகம்!'</p>
<p class="content"><span style="color: #ff0000"><strong>வழக்கறிஞர் சுமதி:</strong></span> ''தெரியலையே!''</p>
<p class="content"><span style="color: #ff0000"><strong>இமான்:</strong></span> ''என்னது, அம்மா மெஸ் மாதிரி மறுபடியும் இன்னொரு கடையை திறக்கப் போறாங்களா?'' என்று ஆச்சரியப்பட்டவர், ''அடுத்தது 'அம்மா மளிகை’னு ஆரம்பிச்சு அண்ணாச்சிகளை எல்லாம் திரும்ப ஊருக்கே போகச் சொல்லிடுவாங்களோ?''</p>
<p style="text-align: center"> <img align="middle" width="600" height="498" alt="" src="http://cdnw.vikatan.com/av/2014/02/nzrint/images/p84.jpg"></p>
<p class="content"><span style="color: #0000ff"><strong>தங்கள் கட்சியின் கூட்டணி வியூகம்குறித்து பத்திரிகையாளர் சந்திப்பில் மொபைல் போன் மூலம் பேட்டியளித்த கட்சித் தலைவர் யார்? </strong></span></p>
<p class="content"><span style="color: #ff00ff"><strong>பதில்: நாடாளும் மக்கள் கட்சித் தலைவர் கார்த்திக்.</strong></span><span style="color: #0000ff"><strong> </strong></span></p>
<p class="content"><span style="color: #ff0000"><strong>ஐஸ்வர்யா:</strong></span> 'என்னங்க பாலிட்டிக்ஸாவே கேக்குறீங்க. இந்த அரசியல், ஐ.பி.எல்-லலாம் நமக்கு இன்டரஸ்ட் இல்லைங்க. சரி... ட்ரை பண்ணலாம். விஜயகாந்த்தா... சரத்குமாரா?' என்று குழம்பியவரிடம் ''கார்த்திக்'' என்று பதில் சொன்னதும், ''ஓ... அவரும் பாலிட்டிக்ஸ்ல ஜாயின் பண்ணிட்டாரா? எப்ப ஜாயின் பண்ணினார்? அவரு பெரிய லெவல்ல ரீச் ஆகலை. அதான் எனக்குத் தெரியலை. அது என் தப்பு இல்லைங்க... ஓ.கே. சரியாச் சொன்ன ஒரு கேள்விக்கான பரிசு வீட்டுக்கு வந்திடும்ல?'</p>
<p class="content"><span style="color: #ff0000"><strong>ஞானதேசிகன்: </strong></span> 'தமிழ்நாட்லயா? அதுவும் மொபைல் போன்ல பிரஸ்மீட் வெச்சாரா?'' அதிர்ச்சி கலந்த ஆச்சரியம். சரியான பதில் சொன்னதும், 'ஓ... அந்த சினிமா நடிகர் கார்த்திக்கா!''</p>
<p class="content"><span style="color: #ff0000"><strong>வழக்கறிஞர் சுமதி:</strong></span> ''வீடியோ கான்ஃபெரன்ஸ் மாதிரி மொபைல் போன் ஆடியோ கான்ஃபெரன்ஸ்னு சொல்லுங்க. விஜயகாந்த்தா?''</p>
<p class="content"><span style="color: #ff0000"><strong>இமான்:</strong></span> ''இன்னைய தேதியில பேட்டி கொடுக்கிறதுக்குக்கூட நேர்ல வர முடியாத அளவுக்கு பிஸியா இருக்குறது நம்ம பவர் ஸ்டார்தான். ஆனா... அவர் எந்தக் கட்சியிலயும் இருக்குற மாதிரியும் தெரியலையே'' என்று பயங்கரமாக யோசித்தவரிடம், ''கார்த்திக்'' என்றதும், ''அவர் பயங்கர பிஸி பிஸிதான் சார்...''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வலை பாயுதே!</div>
<div class="subtitle1">சைபர் ஸ்பைடர்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="719" alt="" src="http://cdnw.vikatan.com/av/2014/02/nzrint/images/P14.jpg"></p>
<p style="text-align: center"><img align="middle" width="600" height="761" alt="" src="http://cdnw.vikatan.com/av/2014/02/nzrint/images/p16.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செய்திகள்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="415" alt="" src="http://cdnw.vikatan.com/av/2014/02/nzrint/images/p6a.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நானே கேள்வி... நானே பதில்!</div>
<div class="subtitle1">மற்றவர் யார் மக்கள்?</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>''ஜெயலலிதா சொல்வது போல், 'பிரதமர் ஆவோம்’ என்று தி.மு.க-வில் யாரும் சொல்லவில்லையே ஏன்?'' </strong></span></p>
<p class="content">''அவர்களுக்கு 'பிரதர்’ பிரச்னைகளைத் தீர்க்கவே நேரம் போதாது..! இதில் எங்கிருந்து பிரதமர் ஆவது?''</p>
<p style="text-align: right"><span style="color: #ff9900">- பா.ஜெயக்குமார், வந்தவாசி. </span></p>
<p class="content"><span style="color: #ff0000"><strong>''விமர்சனமும் அதற்கான பதிலடியும் நாகரிகமாகவே இருக்க முடியாதா?'' </strong></span></p>
<p class="content">''ஏன் முடியாது? எல்லோரையும் கிண்டலடிப் பதிலும் விவாதத்தில் எதிராளி பதில் சொல்ல முடியாதபடிக்கு மடக்குவதிலும் வல்லவர், நாடக ஆசிரியர் ஜார்ஜ் பெர்னாட் ஷா.</p>
<p class="content">ஒருமுறை இங்கிலாந்து நாடாளு மன்றத்தில் பிரதமர் சர்ச்சில் கொண்டுவந்த தீர்மானத்துக்குக் கடும் எதிர்ப்பு. பெர்னாட் ஷா தன் கண்டனத்தைத் தெரிவிக்க, தான் எழுதி அரங்கேற்ற இருக்கும் புதிய நாடகத்துக்கு இரண்டு இலவச டிக்கெட்டுகளை சர்ச்சிலுக்கு அனுப்பினார். அதோடு அனுப்பிய பின்குறிப்பில், 'அன்புள்ள சர்ச்சிலுக்கு, என் புதிய நாடகத்தைக் காண இத்துடன் இரண்டு டிக்கெட்டுகளை அனுப்பியுள்ளேன். ஒன்று உங்களுக்கு; மற்றொன்று உங்கள் ஆதரவாளர் ஒருவருக்கு, அப்படி யாராவது உங்களுக்கு இருந்தால்!’ என்று எழுதியிருந்தார்.</p>
<p class="content"><img alt="" align="right" width="300" height="431" src="http://cdnw.vikatan.com/av/2014/02/nzrint/images/p22.jpg">அதற்கு சர்ச்சில் அனுப்பிய பதில் குறிப்பு: 'அன்புள்ள பெர்னாட் ஷாவுக்கு, நன்றி! எனக்கு உங்களுடைய நாடகத்தின் முதல் காட்சிக்கு வர இயலாது. நேரம் இல்லை. அதன் இரண்டாம் காட்சிக்கு வருகிறேன், தங்களின் புதிய நாடகம் அப்படி இரண்டாம் காட்சிக்குத் தகுதியாகி நடைபெற்றால்!’</p>
<p class="content">மேதைகள் என்றால், ஆளுமை இப்படித்தான் இருக்கும்!''</p>
<p style="text-align: right"><span style="color: #ff6600">- எம்.எஸ்.மணி, பெங்களூரு. </span></p>
<p class="content"><span style="color: #ff0000"><strong>''நாடாளுமன்றத் தேர்தலுக்காகக் கூட்டணி அமைக்க, கட்சிகள் ஆலாய்ப் பறப்பதைப் பார்த்தால் என்ன தோன்றுகிறது?'' </strong></span></p>
<p class="content">''கூடி வாழ்ந்தால் கோடி கோடியாய் நன்மை!''</p>
<p style="text-align: right"><span style="color: #ff6600">- தீ.அசோகன், சென்னை</span>.</p>
<p class="content"><span style="color: #ff0000">'' 'கோயில்கள், பள்ளிகளுக்கு அருகே டாஸ்மாக் கடைகள் இருக்கக் கூடாது’ என்ற சட்டவிதியை கண்டிப்பாக அமல்படுத்த வேண்டும்தானே..?'' </span></p>
<p class="content">''அந்த ஊரில் இரண்டு பெண்கள் மேல்நிலைப் பள்ளிகள் 100 அடி தூரத்தில் உள்ளன. இதற்கிடையில் மாவட்ட நீதிமன்றமும், தி.மு.க. கட்சி அலுவலகமும் எதிரெதிரே அமைந்துள்ளன. அ.தி.மு.க. தொடர்ந்த ஒரு வழக்கில் ஆஜராக மு.க.ஸ்டாலின் அந்த ஊருக்கு வருகிறார். அப்போது தி.மு.க. - அ.தி.மு.க-வினர் கடுமையாக மோதிக்கொள்ள, போர்க்களமாக மாறுகிறது அந்த இடம். ஆயிரக்கணக்கான மாணவிகளின் பெற்றோர்கள் கதிகலங்கி பள்ளிகளில் தஞ்சம் அடைகிறார்கள். இது நடந்தது திண்டுக்கல் பேருந்து நிலையத்தின் அருகில். மதுக்கடைகளை விடவும் மிகக் கொடுமையான சூழலில்தான் நாம் வாழ்ந்து வருகிறோம் என்பதால், அந்தச் சட்டவிதியைப் பற்றி நாம் அலட்டிக் கொள்வதில்லைபோலும்!''</p>
<p style="text-align: right"><span style="color: #ff6600">- ச.ஜான் பிரிட்டோ, திண்டுக்கல். </span></p>
<p class="content"><span style="color: #ff0000"><strong>''பெரியவர்கள் சொல்வதெல்லாம் வேதமாகிவிடுமா?''</strong></span></p>
<p class="content">''காந்தியடிகள், தலித் மக்களை 'கடவுளின் மக்கள்’ என்றார். அவரைப் பார்த்து அம்பேத்கர் கேட்டார், 'அப்படியென்றால் மற்றவர்கள் யாருடைய மக்கள்?’ ''</p>
<p style="text-align: right"><span style="color: #ff6600"><strong>- சுரா.மாணிக்கம், புதுக்கோட்டை. </strong></span></p>
<p class="content"><span style="color: #ff0000"><strong>''மன்மோகன் சுயசரிதை எழுதினால், புத்தகத்துக்கு என்ன தலைப்பு வைக்கலாம்?'' </strong></span></p>
<p class="content">''மௌனம் பேசியதே!''</p>
<p style="text-align: right"><span style="color: #ff6600">- பெ.பாண்டியன், திருவானைக்காவல். </span></p>
<p class="content"><span style="color: #ff0000"><strong>''இந்தியா இன்று சந்திக்கும் எல்லாப் பிரச்னைகளுக்கும் என்ன காரணம்?'' </strong></span></p>
<p class="content">''நிதி நெருக்கடியும் நீதி நெருக்கடியும்.''</p>
<p style="text-align: right"><span style="color: #ff6600">- பா.ஜெயக்குமார், வந்தவாசி. </span></p>
<p class="content"><span style="color: #ff0000"><strong>'' 'மாற்றம் ஒன்றுதான் மாற்றம் இல்லாதது’ என்பது போல வேறு ஏதேனும் கூற முடியுமா?'' </strong></span></p>
<p class="content">''நிலையாமை ஒன்றுதான் நிலையானது!''</p>
<p style="text-align: right"><span style="color: #ff6600">- எம்.எஸ்.மணி, பெங்களூரு. </span></p>
<p class="content"><span style="color: #ff0000"><strong>''முத்தமிழ் அறிஞருக்கு மிகவும் பிடித்தது?'' </strong></span></p>
<p class="content">''அவ்வப்போது 'இயல்’, 'இசை’; எப்போதும் 'நாடகம்’!''</p>
<p style="text-align: right"><span style="color: #ff6600"><strong>- எம்.ஸ்டாலின் சரவணன், கறம்பக்குடி. </strong></span></p>
<hr>
<p class="content">எல்லோரும் எழுதலாம்! கேள்வியும் பதிலும் உங்களுடையதே. 'நானே கேள்வி - நானே பதில்’ என்று தலைப்பிட்டு தபாலில் அனுப்பவும்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே...</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="450" height="1136" alt="" src="http://cdnw.vikatan.com/av/2014/02/nzrint/images/p4.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ விகடன் - இன்று... ஒன்று... நன்று!</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="913" alt="" src="http://cdnw.vikatan.com/av/2014/02/nzrint/images/p18(1).jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விகடன் மேடையில்... கே.எஸ்.ரவிக்குமார்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="450" height="683" alt="" src="http://cdnw.vikatan.com/av/2014/02/nzrint/images/p91.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜாலி டே -  கோவை</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="936" alt="" src="http://cdnw.vikatan.com/av/2014/02/nzrint/images/p19.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மச மச வாரம்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><strong><u>தெளிவாக படிக்க படத்தை க்ளிக் செய்யவும்</u></strong></span></p>
<p style="text-align: center"><a target="_blank" href="http://www.vikatan.com/av/2014/02/nzrint/images/p96.jpg"><img align="middle" width="300" height="434" alt="" src="http://cdnw.vikatan.com/av/2014/02/nzrint/images/p96sma.jpg"></a> <a target="_blank" href="http://www.vikatan.com/av/2014/02/nzrint/images/p97.jpg"><img align="middle" width="300" height="442" alt="" src="http://cdnw.vikatan.com/av/2014/02/nzrint/images/p97sma.jpg"></a></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோக்ஸ் - 1</div>
<div class="subtitle1">ஓவியங்கள்: கண்ணா</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="789" alt="" src="http://cdnw.vikatan.com/av/2014/02/nzrint/images/p27.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜோக்ஸ் - 2</div>
<div class="subtitle1">ஓவியங்கள்: கண்ணா</div>
<div class="subtitle2"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="794" alt="" src="http://cdnw.vikatan.com/av/2014/02/nzrint/images/p59.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பந்தல் ஏறிய கொள்ளுக்கொடி! - சிறுகதை</div>
<div class="subtitle1">பி.ச.குப்புசாமி, ஓவியங்கள்: ம.செ., </div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ம</strong></span>ரங்களின் மீதும் காடுகளின் மீதும் தனிக் காதல்கொண்டவர் என் நண்பர். அவரை முதலில் அறிமுகப்படுத்திவிடுகிறேன்.</p>
<p class="content">என் நண்பருடைய தந்தை ஃபாரஸ்ட்டராகப் பணிபுரிந்தவர். தாயை இழந்த என் நண்பரும் அவர் சகோதரியும், இளம் வயதில் அடிக்கடி காட்டிலே இருந்த தந்தையிடம் போய்த் தங்குவது உண்டு. தாவரங்களின் மீதான அவரது காதல், அப்போது இருந்து மூண்டிருக்கும் என்று நினைக்கிறேன். அதோடுகூட, அவர் கொஞ்ச காலம் ஒய்.எம்.சி.ஏ-வில் தங்கிப் பயின்றவர். எதிலும் அறிவியல்பூர்வமான மனோபாவம் செலுத்துபவர். எல்லாம் சேர்ந்து அவரை வார்த்தன என்றும் சொல்லலாம்.</p>
<p class="content">தாவரங்களை அவர் ஏதோ சத்தியங்கள் போல் பேணினார்.</p>
<p class="content">''நீங்க ரெண்டு தொட்டி எடுத்துக்கங்க. மண்ணும் விதையும் ஒரே தரமா இருக்கட்டும். அப்படிப் பார்த்து மொளைக்கப் போடுங்க. ரெண்டு தொட்டிக்கும் ஒழுங்காத் தண்ணி ஊத்துங்க. செடியா அதுங்க வந்ததும், ஒரு செடிக்கு, கடன் கழிக்கிற மாதிரி தண்ணி ஊத்துங்க. இன்னொரு செடிகிட்ட உட்கார்ந்து பேசி, அதைத் தொட்டுத் தடவி நீவிக் கொஞ்சி அப்புறம் தண்ணி ஊத்துங்க. ரெண்டு செடியில எது நல்லா வளரும்னு நெனைக்கிறீங்க?'' என்று ஒரு டெமான்ஸ்ட்ரேஷன் சொல்வார். கேட்டுக்கொண்டிருப்பவர்கள், 'உட்கார்ந்து தொட்டுப் பேசற செடிதான் நல்லா வளரும்’ எனத் தாங்களாகவே சொல்லிவிடுவார்கள்.</p>
<p class="content">அடிக்கடி என்னை அழைத்துக்கொண்டு காட்டுக்குப் போவார். அப்படிப் போகும்போது வடிவில் அழகியதான சில மரங்களைக் காணும்போது, '''தயவுசெய்து என்னை வெட்டாதீர்கள்’னு ஒரு கார்டுபோர்டில் எழுதி இங்கே மாட்டிருவோமா?'' என்பார்.</p>
<p class="content">அப்புறம் அவரே, ''வேணாம்... வேணாம். ஏதோ விசேஷமான மரம் போலனு நினைச்சு, அதுக்காகவே வெட்டிடுவானுங்க!'' என்று முடிப்பார்.</p>
<p class="content">''மண்ணுக்குள்ளே போடுற எல்லாமே மக்கிப்போவுது, வெதை மட்டும் முளைச்சி வெளியே வந்துடுது. மண்ணுக்கும் வெதைக்கும் என்ன மர்மமான ஒப்பந்தம் பார்த்தீங்களா?!'' என்று வியப்பார். தன் வீட்டின் சிறு தொட்டிகளில் எப்போதும் ஏதாவது ஒரு விதையை முளைக்கப் போட்டுக்கொண்டிருப்பார். அது அவருக்கு வாரக்கணக்கில் நீளும் ஒரு விளையாட்டு!</p>
<p class="content"><span style="color: #ff0000"><strong>எ</strong></span>ங்கள் பக்கம் கிராமப்புறங்களில், 'கொள்ளுக்கொடி, பந்தல் ஏறப்போவுதா?’ என்று ஒரு பழமொழி உண்டு. கொள்ளுக்கொடிகள், தாவவும் பற்றவும் முயன்று தோற்றவைபோல் சோர்ந்து தரையிலேயே சஞ்சரித்து, தங்கள் பசுமையை மட்டும் கொஞ்சிக்கொண்டிருக்கும். ஆனால், என் நண்பரின் வீட்டில் ஓர் அதிசயம் நிகழ்ந்தது.</p>
<p style="text-align: center"><img align="middle" width="600" height="429" alt="" src="http://cdnw.vikatan.com/av/2014/02/nzrint/images/p60c.jpg"></p>
<p class="content">அவர் வீட்டின் காரை போட்ட திறந்த வாசலின் ஓரம், ஒட்டியிருந்த ஒரு சுவரின் இடுக்கில், எப்படியோ தப்பி நுழைந்த ஒரு கொள்ளுத்தானியம், வாழ்ந்து வளர்ந்தோங்கு வதற்கான உத்தரவாதமே சுத்தமாக இல்லாத அதன் வாழ்வியல் விதிக்கு எதிராக முளைத்து எழுந்தது. விளையும் பயிர் முளையிலே தெரியும் என்பதுபோல அது வெகுவாக ஊட்டம் கொண்டிருந்தது. அதற்கு என் நண்பர் அக்கறையாகத் தண்ணீர் ஊற்றி வந்தார். அந்தச் செடிக்குக் கொடிகள் பிறக்க ஆரம்பித்தவுடன், ஓட்டுக் கூரை வரை நூல் கயிறு கட்டி ஏற்றினார். 'பந்தல் ஏற முடியாது’ என்று பழமொழி பெற்றுவிட்ட அந்தக் கொள்ளுக்கொடி, குயவர்  ஓடுகள் பதித்த அவரது வீட்டுக் கூரையில் ஏறி, அதையும் கடந்து மாடிச் சுவரைத் தொட்டது. மாடிக்குப் போன பின்பு மேலே வழி? டி.வி-க்கள் புதிதாக வந்த காலம் அது. வீட்டு மாடியில் உயரமாக நின்ற டி.வி. ஆன்டெனாவில் அந்தக் கொடியை ஏற்றிக் கட்டினார்.</p>
<p class="content">ஆயுளின் நெடும் பயணத்துக்கு ஓர் அந்தம் உண்டுதானே? அவ்வாறு அது மெள்ள வாடி உலர்ந்த பின்பு, அதை லாகவமாகப் பெரிய ஒரு  வளையமாகச் சுருட்டிச் சுருட்டி எடுத்துப் பத்திரமாக வைத்திருந்தார். அறிமுகமாகிற நண்பர்களுக்கு எல்லாம் அதைக் காட்டுவார். எனக்கு அது ஓர் பெரிய அதிசயம்தான்.</p>
<p class="content"><span style="color: #ff0000"><strong>நா</strong></span>ங்கள் காடுகளை நோக்கிப் போகிறபோது, வழியிலே கரும்பாறைகளின் மேலே ஒரு மர வரிசையைக் கண்டோம். அந்த மரங்கள், பிப்ரவரி மாதத்தில், இலைகளையெல்லாம் இழந்து, உள்ளங்கை விரித்தாற்போல பெரிய பெரிய மஞ்சள் நிறப் புஷ்பங்களைத் தாங்கி நிற்கும். என் நண்பர் தன் தந்தையாரிடத்து விசாரித்ததில், அவற்றுக்கு 'காட்டுப் பருத்தி’ என்ற பெயரைக் கேட்டு வந்து சூட்டினார். ஆனால், ஜவ்வாது மலையிலே வாழும் முதுபெருங்கிழவர் ஒருவரிடம், நாங்கள் அந்த மரங்களைப் பற்றிக் குறிப்பிட்டுக் கேட்டபோது அவர், ''அட... அது கோங்கு!'' என்று கூறினார்.</p>
<p class="content">கோங்கு என்றதும் எனக்கு மிகவும் குதூகலமாகிவிட்டது. அது சங்க இலக்கியங்களில் உள்ளது. கோங்கின் அரும்பை பெண்களின் மார்பகத்துக்கு உவமையாக வைத்திருப்பார்கள். அந்த அரும்பைப் பார்க்க வேண்டும் என்று எங்களுக்கு விருப்பம் ஏற்பட்டது. பிப்ரவரி மாதத்தில் அது பெரிதாக மலர்கிறது என்றால், டிசம்பர் ஜனவரி மாதங்களில் அதன் அரும்புகள் தோன்றுமல்லவா?</p>
<p style="text-align: center"><img align="middle" width="600" height="437" alt="" src="http://cdnw.vikatan.com/av/2014/02/nzrint/images/p60b.jpg"></p>
<p class="content">எனது நண்பர், அடுத்த டிசம்பர் வரை காத்திருந்து, கவனமாகக் காட்டுக்குச் சென்று, காவியப் புகழ்பெற்ற அந்தக் கோங்கின் அரும்பைக் கொண்டுவந்து காட்டினார். எவ்வளவு பெரிய இனிய ஏமாற்றம்!?</p>
<p class="content">கோங்கின் அரும்பை இதற்குள் நீங்கள் கற்பனை செய்திருக்கக்கூடும். ஆனால், உண்மையான கோங்கின் அரும்பு உங்களையும் எங்களையும் ஏமாற்றுகிற மாதிரி, ஒரு சுண்டு விரலின் முதல் கணுவில் பாதி அளவே இருந்தது. ஆனால், அதன் வடிவம் மட்டும் அற்புதமாக, பெண்களின் மார்பகத்தை அப்படியே பிரதிபலித்தது.</p>
<p class="content">அழிந்துகொண்டிருக்கிற கூந்தல் பனையைக் கண்டால், வண்டியில் இருந்து இறங்கி நின்று அதைக் கும்பிடுகிற அளவுக்கு, தாவரங்களின் மீதான அவரது வழிபாடு வளர்ந்து வந்தது.</p>
<p class="content"><span style="color: #ff0000"><strong>இ</strong></span>த்தகைய, இயற்கையின் மீதான எங்கள் நாட்டம் அதிகரித்த காலையில், நான் எப்படியோ ஜவ்வாது மலையின் அடிவாரத்தில் மூன்று ஏக்கர் நிலம் வாங்கினேன். எனக்குத் தெரிந்து எங்கள் பரம்பரையில் ஏழு தலைமுறைகளாக யாரும் நிலம் வாங்கியது கிடையாது. இவ்வாறு இந்த நிலம் வாங்குவதற்கு என்னை ஊக்கப்படுத்தியவர் என் நண்பர்தான். நான் நிலம் வாங்கிய பிறகு, என் நண்பருக்கு அவர் விரும்பியபோதெல்லாம் வந்து தங்கி அவர் பொழுதைக் கழிப்பதற்கு வசதியாகிவிட்டது.</p>
<p class="content">எனது நிலத்தில் அதிகாலை வேளைகளில் சேவல்களின் கூவலைவிடவும் மயில்களின் அகவல்தான் அதிகம். ஆடு, மாடுகள் வந்து பயிரை மேய்வதைக் காட்டிலும் மான்களும் காட்டுப்பன்றிகளும் வந்துதான் அதிகம் மேயும். அத்தகைய நிலம் அது. என் நிலத்தில் ஒரு காலை வைத்து, ஜவ்வாது மலையின் மீது அடுத்த காலை வைக்கலாம்.</p>
<p class="content">என் நண்பர் இன்னொரு காரியம் செய்தாரே!</p>
<p class="content">அவர் வீட்டில் எங்கிருந்தோ வந்த ஒரு பலாப்பழத்தை அறுத்தார்கள். அதன் சுளைகள் மிகவும் இனிப்பாக இருந்தன. அதிலிருந்து பலாக்கொட்டைகளை எடுத்து முளைக்கப் போட்டார். அது முளைத்து ஒரு சாண் உயரம் வந்ததும், அதிலே ஒரு செடியைக் கொண்டுவந்து எனக்குக் கொடுத்தார். அதை நான் தகுந்த இடமாகப் பார்த்து என் நிலத்தில் நட்டேன். அது நன்கு வேரூன்றிப் பதிந்து மெள்ள வளர ஆரம்பித்து. கடந்த 10 வருடங்களில் பெரிய ஒரு மரமாயிற்று. ஒரு செடி மரமாவதை எவ்வளவு சுலபமாக எழுதிவிட முடிகிறது. மிகமிக மெதுவாக நெடுங்காலம் நடைபெறும் மாபெரும் ஒரு வேள்வி அல்லவோ அது!</p>
<p class="content">அந்தப் பலாச்செடியின் துளிர்கள் எத்தனை அதிகாலைகளைக் கண்டிருக்கும்! அவற்றின் மீது நிகழ்ந்த உச்சிச் சூரியனின் வருகைகள்தான் எத்தனை! காத்திருந்து காத்திருந்து கல்பாந்தக் காலத்துத் தவம் போன்றது அல்லவா, அது இவ்வளவு பெரிய மரமானது!</p>
<p class="content">அப்போதெல்லாம் என் நண்பர் அங்கே வந்துகொண்டிருந்தார். தான் கொண்டுவந்து கொடுத்த செடிக்குக் கொழுந்துகள் தோன்றுவதையெல்லாம் ரசித்துக்கொண்டுதான் இருந்தார்.</p>
<p class="content"><span style="color: #ff0000"><strong>அ</strong></span>ந்தப் பலாமரம் வளர வளர எனக்கு ஏனோ, 'குறும்பலவின் ஈசர்’ என்று தமிழ் இலக்கியத்தில் எங்கேயோ வந்த வரி ஒன்று கவனம் வந்துகொண்டே இருந்தது.</p>
<p class="content">நான் என் நண்பரிடம் சொன்னேன். ''இது இன்னும் கொஞ்சம் வளரட்டும். இதன் அடியிலே ஒரு சிவலிங்கத்தைப் பிரதிஷ்டை செய்து, அதற்குத் 'தட்சிணாமூர்த்தி’ என்று பெயர் வைத்துவிட வேண்டும்!''</p>
<p class="content"><img alt="" align="right" width="300" height="432" src="http://cdnw.vikatan.com/av/2014/02/nzrint/images/p60a.jpg">நான் ஒன்றும் பழுத்த பக்திமான் இல்லை. ஆத்திகர்கள் மத்தியில் இருக்கும்போது எனக்கு நாத்திக மனோபாவம் உண்டாகிறது. நாத்திகர்கள் மத்தியில் இருக்கும்போது ஆத்திக மனோபாவம் ஏற்பட்டுவிடுகிறது. கடவுள் என்று ஒருவர் இருக்கிறாரா, இல்லையா என்ற குழப்ப நிலைதான் எனக்கு. ஆனால், எனக்கு வழிபாடுகள் பிடிக்கின்றன. நல்ல கவிதைகளில் மட்டும் கடவுள் இருப்பது கண்கூடாகத் தெரிகிறது. இல்லாத கடவுளை இருப்பதாக வைத்துக்கொண்டால், அதன் பின்பு நமது பாவனைகள்தான் எவ்வளவு அழகாகி விடுகின்றன. மனிதக் கற்பனையின் உச்சம் அல்லவா கடவுள். எனது கற்பனைகள் எல்லாம், என் நண்பருக்கு ஏதோ நிதர்சனங்கள் போல் இன்பம் அளித்துக்கொண்டிருந்தன.</p>
<p class="content"><span style="color: #ff0000"><strong>இ</strong></span>ந்த இடைக்காலத்தில் என் நண்பர் கொஞ்சம் நோய்வாய்ப்பட்டார்.</p>
<p class="content">பலா மரம், முதல் முறையாகப் பூ பூத்துப் பிஞ்சுகள்விட்டது. பிஞ்சுகள் எல்லாம் உதிர்ந்தன. அவை பொய்ப் பிஞ்சுகளாம். முதல் வருஷம் அப்படித்தான் உதிருமாம்.</p>
<p class="content">அடுத்த வருஷம் ஏழெட்டுப் பிஞ்சுகளுக்கு மேல் உறுதியாக நிலைத்து நின்று தொங்கின. நண்பரை அழைத்து வந்து காட்டினேன். அவர் கண்கள் கலங்கக் கரங்கள் கூப்பி நின்று அதைக் கண்டார். மரத்தின் முதல் பழத்தை அவர் வீட்டுக்குக் கொண்டுபோய்க் கொடுத்தேன்.</p>
<p class="content"><span style="color: #ff0000"><strong>இ</strong></span>தற்குச் சில மாதங்கள் பிறகு என் நண்பர், தனது நோயின் காரணமாக - மூளையின் ஒரு பகுதியில் ரத்தம் உறைந்துவிட்டதாகக் கூறினார்கள். உள்ளூர் டாக்டர், வெளியூர் ஆஸ்பத்திரி என்கிற கண்டங்களுக்கு உள்ளாகி, மெள்ள மெள்ளக் காலமாகிப்போனார். என் மனைவியின் இறப்புக்குப் பிறகு எனக்கு ஏற்பட்ட இன்னொரு மாபெரும் இழப்பாக நண்பரின் மரணத்தைக் கருதினேன். அவர் தலைப்பிள்ளை, ஆகையால் அவரைத் தகனம் செய்தார்கள்.</p>
<p class="content"><span style="color: #ff0000"><strong>ம</strong></span>றுநாள் அவரது அஸ்தி திரட்டப்பட்டது. நான் என் நிலத்துக்குப் போனேன். பலாமரம் ஒரு மாபெரும் குடை போன்று கவிழ்ந்து நின்றிருந்தது.</p>
<p class="content">அந்தப் பலாக்கொட்டையை முளைக்கப் போட்டவர், மரத்தில் மறைந்தது மாமத யானை என்பதுபோல், மறைந்துவிட்டார். காதுகளில் கேட்கும் ஒலிக்கருவியைப் பொதிந்தவாறும், கைகளில் ஒரு கேமராவைப் பிடித்தவாறும் காட்டின் பாதைகளில் திரிந்த ஓர் ஆத்மாவின் சரீரம் மறைந்துவிட்டது. சிறு புதர்களில் இடப்பட்டிருக்கும் காடைகளின் முட்டைகளை எல்லாம் அலாதி அக்கறையுடன் காவல் காத்தவர் மறைந்துவிட்டார். ஒவ்வோர் இலை துளிர்க்கும்போதும், அதிலே ஒரு பிறவி கண்டவர் இல்லாமலாகிவிட்டார். மலைச் சாரலில் ஒரு மான் மேயக் கண்டு, யாரோ ஒருவர் துப்பாக்கியை எடுத்து வர ஓட, அதற்குள் அதிவேகத்தில் வேலிகளையும் செடிகளையும் தாண்டி ஓடி, 'ச்சூ... ச்சூ!’ என்று அந்த மானை விரட்டி அதன் உயிர் காத்த மகானுபவர் மறைந்துவிட்டார். இயற்கையின் ரகசியங்களை அறிந்து ஆனந்திக்கும் கலையை எனக்குக் கற்பித்த ஆசானை தற்போது காண்பதற்கு இல்லை.</p>
<p class="content">எனவே, நான் ஒரு காரியம் செய்தேன். அந்தப் பலாமரத்தின் அடியிலே இடுப்பனை உயரத்துக்கு ஒரு பீடம் எழுப்பினேன்.</p>
<p class="content">திருப்பத்தூரில் இருந்து சேலம் செல்லும் சாலையில், ஏழைச் சிற்பத் தொழிலாளி ஒருவர் இருந்தார். அவரிடம் ஒரு சிவலிங்கம் செய்து தருமாறு கேட்டுக் கொண்டேன். ஆவுடையாரோடு அவர் செய்து தந்தார். நந்திதான் அவரால் செய்ய முடியவில்லை. சர்வோதயாக் கடையில் ஒரு பொம்மை நந்தியை வாங்கிக்கொண்டேன்.</p>
<p style="text-align: center"><img alt="" align="middle" width="450" height="187" src="http://cdnw.vikatan.com/av/2014/02/nzrint/images/p60.jpg"></p>
<p class="content">ஆகம விதிகள், ஐயர்-கிய்யர், சாஸ்திரம்- கீஸ்திரம் என்று ஏகப்பட்ட விஷயங்கள் என் வேகத்தின் குறுக்கே வந்தன. அதைப் பற்றி அணுவளவும் கவலைப்படாமல் செயல்பட்டேன் எனக்குத் தெரிந்த ஒரு பள்ளித் தலைமையாசிரியர், ஒரு மராத்தியர். சிவாஜி மகாராஜாவின் காலத்தில் அவர்களுக்குக் கொடுக்கப்பட்ட மானியங்களான நிலங்களில் வாழ்ந்துவருகிறவர் அவர். அவரை அழைத்து, ''நீங்கள்தான் எங்கள் பிரஹஸ்பதி என்று கூறி, அந்த சிவலிங்கத்தைப் பிரதிஷ்டை செய்ய வைத்தேன். அவர் ஒரு சம்ஸ்கிருத மந்திரத்தையும் உச்சரிக்கவில்லை. நான்தான், 'பொன்னார் மேனியனே...’ என்று பாடி அந்தப் பொழுதுக்கு மந்திரம்போல் ஒரு மயக்கத்தைக் கூட்டினேன்.</p>
<p class="content">எனது பழைய கனவான, 'ஸ்ரீதட்சிணாமூர்த்தி’ என்பதை மாற்றி சிவலிங்கத்துக்கு 'ஸ்ரீஅருணாச்சலேஸ்வரர்’ என்று நாமகரணம் சூட்டினேன். கறுப்புப் பளிங்குக் கல் ஒன்றில் மஞ்சள் வர்ணத்தில் அதை எழுதிவைத்தேன்.</p>
<p class="content">என் நிலம் அமைந்திருக்கிற குக்கிராமத்தில் வேடியப்பன் கோயில், மாரியம்மன் கோயில், பெருமாள் கோயில், பிள்ளையார் கோயில் எல்லாம் உண்டு. ஆனால், ஒரு சிவன் கோயில் இல்லை. 'ஸ்ரீஅருணாச்சலேஸ்வரர்’ அந்தக் குறையைத் தீர்ப்பவராக ஆனார்.</p>
<p class="content">பள்ளிக்குப் போகிற பிள்ளைகள் எல்லாம் அங்கே வந்து திருநீறு இட்டுச் செல்லத் தொடங்கினர். கோயிலின் எதிரே ஒரு குச்சிவள்ளிக் கிழங்குத் தோட்டம் இருக்கிறது. அந்தத் தோட்டத்தில் களை கொத்தக் கூலிக்கு வருகிற பெண்மணிகள் எல்லாம், தங்கள் பின்புறத்தைச் சாமிக்குக் காட்டாத வண்ணம், அவருக்குத் தங்கள் முகத்தைக் காட்டிக்கொண்டுதான் தோட்டம் கொத்துகிறார்கள்.</p>
<p class="content">என் நண்பரை நான் சரியான இடத்தில் சாய்த்து உட்காரவைத்த மாதிரி அந்தப் பலாமரமும், அதனடியில் ஒரு கோயிலும் இருந்துகொண்டிருக்கின்றன.</p>
<p class="content">நான் முதலிலேயே கூறியிருக்க வேண்டும். என் நண்பரின் பெயர் அருணாச்சலம்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">“ஐ லவ் யூ சார்!”</div>
<div class="subtitle1">நெகிழும் பாலா</div>
<div class="subtitle2">எம்.குணா </div>
<div class="subtitle3"></div>
<div class="content" style="border-top:1px solid #DDD;">
<p style="text-align: left"> <span style="color: #ff0000"><strong>'''பா</strong></span>லுத் தாத்தா செத்துட்டாராப்பா... நான் ரொம்பக் கவலையா இருக்கேன்...’ என்றாள் என் மகள். எல்லாம் முடிந்து, அப்போதுதான் வீடு திரும்பியிருந்தேன். 'இந்தச் சின்னப்பிள்ளைக்கு யார் இதையெல்லாம் சொன்னது?’ என்ற அதிர்ச்சி. அவளை அள்ளித் தூக்கி, 'அப்படியெல்லாம் சொல்லக் கூடாது பாப்பா. தாத்தா எங்கயும் போகல. அவரு நட்சத்திரமாகிட்டாருப்பா. வானத்துல நாம நட்சத்திரம் பார்ப்போம்ல. அப்படி தாத்தாவும் இப்ப ஸ்டாராகிட்டாருப்பா...’ என்று உடைந்துபோய் அழுதேன். அப்பனின் அழுகை புரியாமல், 'ப்பா... அழாதப்பா...’ என்று என்னைச் சமாதானப்படுத்த ஆரம்பித்தாள் பாலுத் தாத்தாவின் பேத்தி அகிலா (எ) பிரார்த்தனா.</p>
<p class="content">ஞானத் தகப்பன் விடைபெற்றுவிட்டான். 'அப்புக்குட்டி அப்புக்குட்டி’ எனக் கொஞ்சிக் கொஞ்சி வளர்த்த குருநாதன்.</p>
<p class="content">பாலுமகேந்திரா என்கிற ஒருவர் மட்டும் இல்லையென்றால், நானெல்லாம் 10, 15 வருடங்களுக்கு முன்பே செத்துப்போயிருப்பேன். மூர்க்கனாகத் திரிந்தவனை மனுஷனாக்கியதே அவர்தான். தன் வீட்டில் தங்கவைத்து, கெட்டவை திருத்தி, நல்லவை காட்டி, சோறு போட்டுத் தொழில் கற்றுக்கொடுத்தவர். 25 வருட உறவு இது.</p>
<p class="content">எனக்கும் அவருக்கும் ஆரம்பத்திலிருந்தே சண்டைதான். 'ஆறு மாசத்துக்கு ஒரு சண்டை போடலேன்னா, உனக்குத் தூக்கம் வராதுல்லடா’ என்பார். அகிலாம்மா என் தாய். எங்கள் சண்டைக்குள் ஒரு நாளும் வரமாட்டார். சாருடன் முறைத்துக்கொண்டு திரிந்தாலும் அகிலாம்மாவைப் பார்க்காமல், பேசாமல் என்னால் இருக்க முடியாது.</p>
<p class="content">ஐந்து படங்கள் சாரிடம் அசிஸ்டென்டாக வேலை பார்த்திருக்கிறேன். அவருக்கே தெரியாமல் அவரிடம் வேலைக்குச் சேர்ந்தவன் நான். இரண்டு வருடங்களுக்குப் பிறகு கடைசி அசிஸ்டென்ட். படிப்படியாக படம் படமாக வளர்த்து இணை இயக்குநர் ஆக்கி அழகு பார்த்தவர். படம் பண்ண விரும்பிக் கிளம்பியபோதுகூட, விட்டுவிட மனம் இல்லாமல் பிடிவாதம் பிடித்தவர்.</p>
<p style="text-align: center"><img alt="" align="middle" width="600" height="398" src="http://cdnw.vikatan.com/av/2014/02/nzrint/images/p8a.jpg"></p>
<p class="content">'என் அசிஸ்டென்ட் பாலா, தனியாப் படம் பண்ணப் போறான். அவன் என் நண்பன். என் மகன். எனக்கு மாரல் சப்போர்ட்டே அவன்தான். நான் பண்ற படங்கள்ல அவனுக்கு உடன்பாடு கிடையாது. அவன் ரசனை வேற...’ என்று 'மறுபடியும்’ வெற்றி விழாவில் சார் சொன்னது ஞாபகம் இருக்கிறது.</p>
<p class="content">'யார்றா அவன் பாலா? பாலு படம் பிடிக்கலைன்னு சொல்றவன். நானே அவர்கிட்ட ஒரு படம் அசிஸ்டென்டா வேலை பார்க்கணும்னு திரியுறேன்’ என்று பாரதிராஜா அங்கேயே கொந்தளிக்க, கமல் சிரித்தார். ஆனால், அது உண்மை. அதேபோல என்னுடைய படங்கள் எதிலும் சாருக்கு உடன்பாடு கிடையாது.</p>
<p class="content">என் முதல் பட பூஜைக்கு வந்தார். 'இந்தா பாலா உனக்கு ஒரு கிஃப்ட்’ எனத் தந்தார். அது ஒரு வியூ ஃபைண்டர். 'பாலா, இது எனக்கு என் குருநாதர் குடுத்ததுடா... அவர் ஆசீர்வாதம்தான் என்னை வழிநடத்தினதுனு நம்புறேன். இதை இப்போ நான் உனக்குக் குடுக்க விரும்பறேன்’ என்றார். எவனுக்குக் கிடைக்கும் இப்படி ஒரு பாக்கியம்!</p>
<p class="content">என் முதல் படத்தை நான் எவ்வளவோ முறை கேட்டும்கூட, அவர் பார்க்கவே இல்லை. காலம் எவ்வளவு மோசமானது பாருங்கள்... அவரின் கடைசிப் படத்தை அவர் எவ்வளவோ முறை அழைத்தும்கூட, நானோ அகிலாம்மாவோ போய்ப் பார்க்கவே இல்லை. ஆனால், அதுதான் அவரின் கடைசிப் படம் எனத் தெரியாதே!</p>
<p class="content">நாங்கள் சண்டை போட்டாலும் சமாதானமாக இருந்தாலும், சாருக்கும் அகிலாம்மாவுக்கும் ஒவ்வொரு ஞாயிறு மதிய உணவும் என் மனைவி மலர் சமையலாகத்தான் இருக்கும். அதுவும் சாருக்குப் பிடித்த வெளவால் மீன் அதில் நிச்சயம் இருக்கும்.</p>
<p style="text-align: center"><img alt="" align="middle" width="500" height="364" src="http://cdnw.vikatan.com/av/2014/02/nzrint/images/p8.jpg"></p>
<p class="content">இரண்டு வாரங்களுக்கு முன்னால், ரத்த வாந்தி எடுத்தவரை மருத்துவமனையில் சேர்த்திருந்தோம். மிக மோசமான உடல் நலிவுடன் கிடந்தார். மாத்திரைகள் சாப்பிட மறுத்தார். ஏன் என்று அதட்டினேன். 'இது எல்லாம் கெமிக்கல்ஸ்டா...’ என்றார். 'நீங்க என்ன பச்சப்புள்ளையா... இப்ப சாப்பிடுறீங்களா இல்லியா?’ என்று குரலை உயர்த்தினேன். 'ஹார்ஷாப் பேசாதடா...’ என்றார். 'எனக்கு இங்க இருக்கவே பிடிக்கலை. ஹாஸ்பிட்டல் யூனிஃபார்ம்ல என்னைப் பார்க்க எனக்கே வெறுப்பா இருக்கு. என் சட்டையை வாங்கிக் குடு...’ எனப் பிடிவாதம் பிடித்து வாங்கி அணிந்தார்.</p>
<p class="content">சீஃப் டாக்டரைப் பார்க்கப் போனேன். 'உங்க டைரக்டருக்கு ரிலேட்டிவ்ஸ் யாரும் ஃபாரின்ல இருந்தா, அவங்களுக்கு இன்ஃபார்ம் பண்ணிருங்க... அதிகபட்சம் ரெண்டு வாரம்தான் சார் இருப்பார்...’ என்றார். அதிர்ந்துபோய் வெளியே வந்தேன். சாருக்கு அதை யாரும் சொல்லவில்லை. மௌனமாக அமர்ந்திருந்த என்னிடம், 'டேய்... நான் சைவத்துக்கு மாறிரலாம்னு பார்க்கிறேன்’ என்றார். வேதனையுடன் சிரித்தேன். இன்னொரு தகப்பனான நடிகர் சிவகுமார் சார் சொன்னதுபோல, இதுவும் கடந்துபோகும் என ஒருபோதும் விட்டுவிட முடியாத ஒரு தருணத்தையும் கடக்க வேண்டிய தருணம். என்ன செய்வதெனப் புரியாமல் தவித்தேன். 'அம்மா இங்க வாங்க...’ என அழைத்தேன். அகிலாம்மாவும் டைரக்டரும் அவர்களுக்குள் பெரிதாகப் பேசிக்கொள்வது இல்லை அப்போது. 'ந்தா போதும் போதும் உங்க சண்டை... புருஷனும் பொண்டாட்டியும் மொதல்ல நல்லா லவ் பண்ணுங்க...’ என்றதும் டைரக்டர் சிரித்துவிட்டார்.</p>
<p class="content">நாலைந்து நாட்களுக்குப் பிறகு, டிஸ்சார்ஜ் செய்துவிட்டனர். சார் நார்மலாக இருந்தார். சரியாக 10-வது நாள் அதிகாலை 4 மணி... ஏனோ தூங்கப் பிடிக்காமல் அவஸ்தையான ஒரு மனநிலையில் அமர்ந்திருந்தபோது, அகிலாம்மாவிடம் இருந்து போன். பதறியபடி எடுத்தேன்... 'உடனே ஆஸ்பத்திரிக்கு வாப்பா’ என்றார். வண்டி எதுவும் கிடைக்காமல், ஜெமினி மேம்பாலம் வரை ஓடி, கிடைத்த ஆட்டோ ஒன்றில் தொற்றிப் போய்ச் சேர்ந்தேன்.</p>
<p class="content">மறுபடியும் அட்டாக்... ஸ்ட்ரோக்... சுவாசம் திணறியது. நினைவிழந்து இருந்தார். ஆறேழு மணி நேரம் அவர் அருகிலேயே அமர்ந்திருந்தேன். அவரின் பாதங்கள் பற்றி முத்தமிட்டேன். 'க்க்க்க்ர்ர்ரக்க்க்க்’ எனக் குலுங்கி அடங்கிவிட்டது உடம்பு. ஓர் உயிர் பிரிந்து செல்வதை வாழ்வில் முதன்முதலாக நேரில் பார்த்தேன். அகிலாம்மாவுக்கு அழக்கூடத் தெரியாது. அமைதியாக நின்றவர், 'பாலா... வீட்ல வள்ளியும் சுப்புவும் பசியில கெடக்குங்க... போய் பால் வெச்சுட்டு வந்துரவா?’ எனக் கேட்டார். அதுதான் அகிலாம்மா!</p>
<p class="content">எப்படிச் சொல்வதெனத் தெரியவில்லை. எனக்குத் தேசிய விருது கிடைத்ததும் நேரே சாரைத்தான் போய்ப் பார்த்தேன். 'சார்... இது இருக்க வேண்டிய இடம் இதுதான்’ என அவரின் சினிமா பட்டறை சுவரில் அதை மாட்டினேன். 'என்னடா இப்பிடிப் பண்ற...’ என்றவருக்கு சந்தோஷம் தாங்கவில்லை. எனக்கு அன்பை அவ்வளவுதான் சொல்லத் தெரியும். இந்த வாழ்க்கையே அவர் அருளியது. பதிலுக்கு என்ன செய்தேன் எனத் தெரியவில்லை. இதோ இப்போதுகூட அவரின் நினைவாக தொப்பி வேண்டும் என அகிலாம்மாவிடம் வாங்கினேன்.</p>
<p class="content">மின் மயானத்தில் அவரின் இரண்டு பாதங்களையும் தொட்டுக் கும்பிட்டு முத்தமிட்டேன். 'சார் சந்தோஷமாப் போயிட்டு வாங்க... உங்ககிட்ட ஒண்ணே ஒண்ணு சொல்லணும் சார். அகிலாம்மாவை இனிமே எங்க வீட்டுக்குக் கூட்டிட்டுப் போயிடலாம்னு இருக்கேன். நாங்க அம்மாவை நல்லாப் பார்த்துக்குறோம். அப்புறம்... ஆயிரம் சண்டைகள் போட்டாலும்... ஐ லவ் யூ சார்!''’</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆக்‌ஷன் நாயகன் தவ்விக் குதிக்கும்...</div>
<div class="subtitle1">ம.கா.செந்தில்குமார் </div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong>''சா</strong></span>ர் விளையாட்டு இல்லை... உண்மையிலேயே தமிழ்ல இந்தப் படம் புதுசா இருக்கும். ஒரு நாய்தான் ஹீரோ. அது படம் முழுக்க பல சாகசங்கள், அதிரடிகள் பண்ணும். அந்த நாய்க்குப் பிறகு படத்தில் முக்கியமான கேரக்டர் எனக்கு!'' - சொந்தத் தயாரிப்பில் உருவாகும் 'நாய்கள் ஜாக்கிரதை’ படத்துக்கு சுவாரஸ்ய அறிமுகம் கொடுக்கிறார் சிபிராஜ்.</p>
<p class="content">''ஒரு சிச்சுவேஷன்ல நானும் அந்த நாயும் ஒண்ணா இருக்கணும். ஏன்னா, நாயோட உதவி இல்லாம என்னால் எதுவும் செய்ய முடியாது. அது ஏன் நாயால் மட்டும் அந்த விஷயத்தைப் பண்ண முடியுது, அப்படி என்ன பிரச்னை, அந்த நாய் என்கிட்ட எப்படி வரும்... இப்படி அடுக்கடுக்கா விரியும் ஆச்சரியங்கள்!</p>
<p class="content">'அட, நாயை வெச்சு ஏகப்பட்ட ஹாலிவுட் சினிமா வந்திருக்கு. அதைச் சுட்டுட்டாங்க’னு உடனே கிளம்பிருவாங்க நம்ம ரசிகர்கள். நிச்சயம் எங்க படம் ஹாலிவுட் படங்களின் இன்ஸ்பிரேஷன்தான். ஆனா, கதை, சம்பவங்கள், த்ரில் எல்லாமே புதுசா இருக்கும். படமும், ரசிகர்களுக்குப் புதுசா இருக்கும். குழந்தைகளுக்குப் பிடிக்கும். வித்தியாசமான ஆக்ஷனா இருக்கணும்னு பல விஷயங்கள் யோசிச்சு நம்பிக்கை வந்த பிறகுதான் 'நாணயம்’ படம் இயக்கிய என் நண்பன் சக்தியிடம் பேசினேன். 'நாய்கள் ஜாக்கிரதை’னு பேர்ல ஆரம்பிச்சு கதை வரை எல்லாமே அட்டகாசமாத் தயார் பண்ணிட்டார். கதை, திரைக்கதை எல்லாம் ஃப்ரீஸ் பண்ணிட்டுப் பார்த்தா... நாய் கேரக்டர்தான் படத்துல ஹீரோவா இருக்கு. எனக்கு செகண்ட் ஹீரோ கேரக்டர்தான்!''</p>
<p style="text-align: center"><img align="middle" width="600" height="347" alt="" src="http://cdnw.vikatan.com/av/2014/02/nzrint/images/p36.jpg"></p>
<p class="content"><span style="color: #ff0000"><strong>''உங்க 'ஹீரோ’ பத்திக் கொஞ்சம் சொல்லுங்க?''</strong></span></p>
<p class="content">''பெல்ஜியன் ஷெப்பர்ட் வகையைச் சேர்ந்த அந்த நாய்க்குப் பேர் 'இடோ’. ராணுவத்தில் வேலை பார்க்கிறதுக்காகப் பயிற்சி பெற்ற நாய். வெடிபொருள்களை மோப்பம் பிடிச்சுக் கண்டுபிடிக்கிறது, ஒருத்தரைத் துரத்தும்போது 10 அடி தூரம் பாய்ஞ்சு பிடிக்கிறது, சத்தமே இல்லாமல் தடைகளைக் கடந்து போறது, பயிற்சியாளரின் கண் அசைவைப் பார்த்துக் காரியம் செய்றது, சுவரைத் தாண்டுறது, ஏணி மேல ஏறுறதுனு ஒரு கமாண்டோவுக்குச் சமமான பயிற்சிகள் எடுத்திருக்கு இடோ.</p>
<p class="content">இதைத் தேடிக் கண்டுபிடிச்சது பெரிய கதை. ஏகப்பட்ட இடங்கள்ல இப்படி இப்படி ஒரு நாய் வேணும்னு தேடிப் பார்த்துக் கிடைக்காம, 'நடிக்க நாய் தேவை’னு ட்விட்டர்ல ஒரு ட்வீட் போட்டிருந்தேன். அதை வெங்கட்பிரபு சார் ரீ-ட்வீட் பண்ணினார். அவரை ஃபாலோ பண்ணும் பிரபல நாய் உணவுப் பொருள் தயாரிப்பு நிறுவனத்தின் மார்க்கெட்டிங் எக்ஸிக்யூட்டிவ் என்னை ஃபேஸ்புக்ல பிடிச்சு, பெங்களூருல ஒரு நாய் பயிற்சி மையம் பத்தி தகவல் சொன்னார். அந்தப் பயிற்சி மையத்தின் உரிமையாளர் மசூத், 'இது மிலிட்டரிக்காகப் பயிற்சியெடுத்த நாய். வெளி ஆளுங் களுக்குத் தர முடியாது’னு பிடிவாதம் பிடிச்சார். 'எனக்கும் நாய்கள்னா ரொம்பப் பிரியம். நாயை நல்லாப் பார்த்துக்கு வேன்’னு கெஞ்சிக் கூத்தாடி இடோவைக் கூட்டிட்டு வந்தோம்!''</p>
<p class="content"><span style="color: #ff0000"><strong>''கால்ஷீட் சொதப்பாமல், ரீ-டேக் வாங்காம சொன்னதைக் கேட்டு ஒழுங்கா நடிச்சாரா உங்க 'ஹீரோ’?''</strong></span></p>
<p class="content">''ஹையோ... இப்போதாங்க தெரியுது அந்தக் காலத்துல ஏன் குரங்கு, கரடி கேரக்டர்கள்ல மனுஷங்களே நடிச்சாங்கனு! ராணுவப் பயிற்சி எடுத்த நாய்க்கு முன்னாடி கத்திப் பேசினாலோ, வேகமா ஓடினாலோ, உடனடியாத் தாக்கணும்னு அது பழக்கப்படுத்தப்பட்டு இருக்கும். ஒரு மனுஷன் இன்னொரு மனுஷனைத் துன்புறுத்துறான்னு அது நினைச்சா, ஓடிப்போய் கடிச்சிடும். அதுக்கு முன்னாடி யாரு ஓடினாலும் அதைப் பொறுத்தவரை அவன் திருடன்; அல்லது கெட்டவன். துரத்த ஆரம்பிச்சிடும். இவ்வளவு கட்டுப்பாடுகளுக்கு நடுவுல நாயை மிரளவிடாம, நாம நினைச்சதை நடிக்கவெச்சு, மத்தவங்க சொதப்பாம ஷாட் ஓ.கே. பண்றது... நிஜமா சொல்றேன்... நாய் பட்ட பாடு!</p>
<p style="text-align: center"><img align="middle" width="600" height="545" alt="" src="http://cdnw.vikatan.com/av/2014/02/nzrint/images/p36a.jpg"></p>
<p class="content">நான் இடோகூட பயங்கர க்ளோஸ் ஆகிட்டாலும், இது வரை 10, 12 கடி வாங்கியிருக்கேன். படம் ஆரம்பிக்கிறதுக்கு முன்னாடியே ஆன்டி-வைரல் இன்ஜெக்ஷன் போட்டுக்கிட்டுத்தான் நடிச்சேன். என்னைக் கடிச்சதால நாய்க்கு எதுவும் ஆகலையானு கேப்பீங்க. அதுக்கும் தக்க முன்னெச்சரிக்கை நடவடிக்கை எடுத்திருக்கோம். பிராணிகள் நல வாரியம் சொல்ற அத்தனை பாதுகாப்பு வழிமுறைகளையும் கடைப்பிடிச்சுத்தான் படம் பிடிக்கிறோம்!''</p>
<p class="content"><span style="color: #ff0000"><strong>'' 'ஹீரோ’ அப்பா காரணமா சினிமாவில் ஹீரோவா நடிக்க வந்த வாரிசுகள் சிலர் ஜெயிக்கிறாங்க. பலர் தடுமார்றாங்க. ஆனாலும் அடுத் தடுத்து நிறைய பேர் வந்துட்டே இருக்காங்க. அப்படி வர்றவங்களுக்கு உங்க டிப்ஸ் என்ன?''</strong></span></p>
<p class="content">''அந்த வாரிசுகளுக்கு என்ட்ரி ஈஸி. ஆனா, எதிர்பார்ப்பு அதிகமா இருக்கும். மிக முக்கியமா அப்பாவோட அவங்களை ஒப்பிடுவாங்க. 'அப்பா அளவுக்கு வளர முடியாமப் போயிடுமோ’னு நமக்கு பயம் இருக்கக் கூடாது. நாம தனி மனுஷன். கடினமா உழைக்கப் போறோம்; நாம நடிச்ச படம் நல்லா இருந்தா ஓடப்போகுது!''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இது கதிர்வேலன் காதல் - சினிமா விமர்சனம்</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>ஆ</strong></span>ஞ்சநேய பக்தர் அலேக்காக காதலில் விழுந்து, பிரச்னைகளில் இருந்து மீண்டெழுவதே... 'இது கதிர்வேலன் காதல்’!</p>
<p class="content">அக்காவின் காதல் திருமணப் பஞ்சாயத்தைத் தீர்க்க மதுரையில் இருந்து கோவை (மாமா வீட்டுக்கு) செல்லும் உதயநிதிக்கு எதிர் வீட்டு அழகி நயன்தாராவைக் கண்டதும் காதல். ஆனால், நயன்தாரா குடும்பத்துக்கும் மாமாவுக்கும் 'பார்டர்’ பகை. உதயநிதி அப்பாவுக்கு 'காதல்’ என்றாலே கொள்ளை கோபம். நயன்தாராவுக்கோ தன் நண்பன் சுந்தர் மீது ஒரு மையல் பிரேமம். இப்படி ஏகப்பட்ட டோல் கேட்களைத் தாண்டி 'கதிர்வேலனின் காதல்’ ஜெயிக்கிறதா என்பதே... கதை!</p>
<p class="content">உதய்-சந்தானம் காமெடி, காதலி சேஸிங், டீஸிங், வெளிநாட்டுப் பாடல்கள், குடும்ப சென்ட்டிமென்ட்கள் என 'ஒரு கல் ஒரு கண்ணாடி’யின் ஜெராக்ஸாகவே கதிர்வேலனைக் காதலிக்கவைத்திருக்கிறார் இயக்குநர்</p>
<p class="content">எஸ்.ஆர்.பிரபாகரன். துளி கிளாமர் இல்லாமல், வெட்டு-குத்து, வம்பு-தும்பு இல்லாமல், குடும்ப உறவுகளின் ஈகோ யுத்தத்தை, அதன் சிம்பிள் தீர்வுகளைச் சொல்லியிருப்பது நல்ல விஷயமே. ஆனால், அதை சீரியஸ் சீரியல்தொனியில் சொல்லி இருப்பதுதான்..!? அதிலும் மகனைத் தலை முழுக, அப்பா தண்ணீரைத் தலையில் கவிழ்த்துக்கொள்வதெல்லாம்... அப்பப்பா!</p>
<p class="content">முந்தைய படத்துக்கு இதில் உதயநிதி 'டபுள் ஓ.கே.’ பெர்ஃபார்மன்ஸ் கொடுக்கிறார். நயன்தாராவுக்காக உருகும்போதும், அப்பா தன்னை 'தலை முழுகிவிட்டார்’ என்று மருகும்போதும் தேர்ந்த வித்தியாசங்கள். சிரிக்கும்போது, முறைக்கும்போது, அழும்போது... எப்போதும் அழகாக இருக்கிறார் நயன். ஆனால், ஃப்ரேமுக்கு ஃப்ரேம் அழகாக வந்து போவதைத் தவிர, வேறு எந்த வேலையும் இல்லை. அட, ஒரு பளிச் வசனம்கூட நயனுக்கு இல்லையே!</p>
<p style="text-align: center"><img align="middle" width="550" height="450" alt="" src="http://cdnw.vikatan.com/av/2014/02/nzrint/images/p87.jpg"></p>
<p class="content">'என் காதலுக்கு நல்லது - கெட்டது எது நடந்தாலும் நீயும் கூடவே இருக்கணும்!’ என்று படத்தில் சந்தானத்திடம் அடிக்கடி சொல்கிறார் உதயநிதி. அது ரீலுக்கு மட்டுமல்ல, ரியலுக்கும் பொருந்தும். டூயட்களைத் தவிர அனைத்துக் காட்சிகளிலும் உதயநிதியுடனே இருக்கிறார் சந்தானம்!</p>
<p class="content">'இப்போ எதுக்கு, பாக்யராஜ் சண்டை போடப் போறப்போ செயின், வாட்ச்லாம் கழட்டிவைக்கிற மாதிரி நீ பண்ற?’, 'அப்புறம் சட்னி, சாம்பார்லாம் எப்படிக் கேப்பீங்க?’, 'அப்பா... நீங்க ஒரு நல்ல அப்பா’ என்று டபுள் மீனிங், அடல்ட்ஸ் ஒன்லி காமெடி இல்லாமல் நச்நச்சென விழுகின்றன சந்தானத்தின் பன்ச்கள்!</p>
<p class="content"><img alt="" align="left" width="120" height="120" src="http://cdnw.vikatan.com/av/2014/02/nzrint/images/p87a.jpg">சரண்யா, ஜெயப்பிரகாஷ், நரேன், முருகதாஸ் என டீசன்ட் நடிகர்களுக்கு எந்த ஸ்கோப்பும் அளிக்கவில்லை திரைக்கதை!</p>
<p class="content">உதயநிதி காதலுக்கு மிரட்டல் வில்லனாக இருக்க வேண்டிய சுந்தர் கேரக்டரை டம்மி ஆக்கிவிட்டு, அப்பா, மாமா கேரக்டரை சீரியல் வில்லன் ஆக்கியதெல்லாம்  காலங்காலமாக தமிழ் சினிமா காதல் கண்ட எதிர்ப்புகள்தானே!</p>
<p class="content">காதல், காமெடி, சென்டிமென்ட் மசாலா பேக்கேஜில் மிக்ஸிங் சறுக்கியதில், இது கதிர்வேலனுக்கு மட்டுமே காதல்!</p>
<p style="text-align: right"><span style="color: #ff0000"><strong>- விகடன் விமர்சனக் குழு</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தங்கத் தமிழ் - 6</div>
<div class="subtitle1">தமிழுரை - அறிவுமதி, எழிலுரை - டிராட்ஸ்கி மருது</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img align="middle" width="450" height="604" alt="" src="http://cdnw.vikatan.com/av/2014/02/nzrint/images/p34a.jpg"></p>
<p style="text-align: center"><img align="middle" width="600" height="1210" alt="" src="http://cdnw.vikatan.com/av/2014/02/nzrint/images/p34.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சொல்வனம்</div>
<div class="subtitle1">ஓவியம்: ஹாசிப்கான் </div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="887" alt="" src="http://cdnw.vikatan.com/av/2014/02/nzrint/images/p30.jpg"></p>
<p style="text-align: center"><img align="middle" width="600" height="893" alt="" src="http://cdnw.vikatan.com/av/2014/02/nzrint/images/p31.jpg"></p>
<p class="content">உங்கள்  கவிதைகளை,  'சொல்வனம்’,  ஆனந்த விகடன்,  757,  அண்ணா சாலை, சென்னை-2 என்ற முகவரிக்கு, அல்லது  <a href="mailto:solvanam@vikatan.com">solvanam@vikatan.com</a>  என்ற மின்னஞ்சல் முகவரிக்கு தொடர்பு  எண்ணுடன் அனுப்புங்கள்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அறிவிழி - 54</div>
<div class="subtitle1">அண்டன் பிரகாஷ் </div>
<div class="subtitle2"></div>
<div class="content" style="border-top:1px solid #DDD;">
<p class="content"> <span style="color: #ff0000"><strong><img alt="" align="right" width="250" height="103" src="http://cdnw.vikatan.com/av/2014/02/nzrint/images/p76b.jpg">இ</strong></span>ணையத்தில், .blog .baby .lol .talk .movie .life .discount .fashion .news - இப்படி ஆயிரத்துக்கும் மேற்பட்ட வலைதளப் பெயர்களை பல்வேறு நிறுவனங்கள் சொந்தமாக்கிக் கொள்ள விண்ணப்பித்து இருக்கின்றன. இணையதளப் பெயர்களைக் கட்டுப்படுத்தும் ICANN (Internet Corporation for Assigned Names and Numbers) அமைப்பு, இன்னும் சில வாரங்களில் இந்தப் பெயர்களை ஏற்றுக்கொண்டுவிடும். .com, .org, .in போன்று மட்டுமே பெயர்களைப் பார்த்திருக்கும் நமக்கு, இன்னும் சில வாரங்களில் புதுமையான வலைதளப் பெயர்கள் அறிமுகமாகும். பை தி வே, .indians என்பதை ரிலையன்ஸ் நிறுவனம் உரிமைகொள்ள விண்ணப்பித்து இருக்கிறது. என்னென்ன பெயர்கள், அவற்றின் விண்ணப்பதாரர்கள் யார் என்பதைப் பார்க்க... <a href="https://gtldresult.icann.org/">https://gtldresult.icann.org/</a><br>
 </p>
<p class="content"><span style="color: #ff0000"><strong>வி</strong></span>யட்நாம் நாட்டில் கணினி மென்பொறியாளராகப் பணிபுரியும் டாங் நியனுக்கு வீடியோ கேம்ஸ் தயாரிப்பது பொழுதுபோக்கு. Flap Flap என்ற பெயரில் சென்ற வருடத்தின் மே மாதவாக்கில் ஆப்பிள் சாதனங்களில் இயங்கும்வண்ணம் game    ஒன்றைத் தயாரித்து ஆப்பிளின் ஐ-டியூன்ஸ் ஆப் கடையில் பதிவேற்றம் செய்தார். அதுபோலவே இன்னொரு game  இருப்பதாக ஆப்பிள் சொல்ல, அதன் பெயரை Flappy Bird என மாற்றிவிடுகிறார்.</p>
<p class="content">பல மாதங்கள் பெரிதாக ஒன்றும் நிகழவில்லை. பறவை ஒன்று தூண்களுக்கு இடையே குதித்துச் செல்வதான அந்த விளையாட்டை, மிகவும் கடினமானதாக வடிவமைத்திருக்கிறார் டாங்.</p>
<p class="content">டிசம்பர் வாக்கில், சமூக ஊடகம் மூலமாகவும், வாய்மொழியாகவும் Flappy Bird  கிடுகிடுவென பிரபலமாகத் தொடங்கியது. ஜனவரி மாதத்தில் கூகுளின் ஆண்ட்ராயிட் கடையிலும் Flappy Bird -ஐ பதிவேற்றம் செய்ய, இதிலிருந்து வரும் விளம்பர வருவாய் மட்டும் ஒரு நாளைக்கு 25 லட்சத்துக்கு மேலாக டாங்-குக்குக் கிடைக்கிறது. 'Flappy Bird -ஐ எப்படி விளையாட வேண்டும்?’ என்பது பற்றிய வீடியோக்கள், அதை விளையாடாமல் இருக்க முடியவில்லை என்ற ஒப்புதல்கள், உலகெங்கிலும் உள்ள பல்வேறு பத்திரிகை நிறுவனங்கள் பேட்டி எடுக்க விண்ணப்பங்கள்... என டாங் சில வாரங்களில் உலகப் பிரபலம் ஆகிவிட்டார்.</p>
<p class="content">''இது, என் வாழ்க்கையையே குலைத்துவிட்டது. இனிமேலும் இதைத் தொடர விரும்பவில்லை. எனவே, இரண்டு மென்பொருள் கடைகளில் இருந்தும் Flappy Bird -ஐ எடுத்துவிடப்போகிறேன்’ என்று ட்வீட்டியதும், 'அது Flappy Bird -ஐ இன்னும் பிரபலப்படுத்த அடிக்கும் ஸ்டன்ட்’ என்று பலரும் நினைக்க, அதற்கு மாறாக 24 மணி நேரத்தில் தான் சொன்னது போலவே விளையாட்டை நீக்கிவிட்டார் டாங். Flappy Bird -ஐ தரவிறக்கம் செய்ய முடியாது என்பதால், ஏற்கெனவே தரவிறக்கம் செய்யப்பட்ட அலைபேசிகள், ஈபே போன்ற தளங்களில் விற்கப்பட்டு வருகின்றன.</p>
<p class="content">இரண்டு வருடங்களுக்கு முன்னால், Angry Birds என்ற மென்பொருள், அலைமென் உலகைக் கலக்கியது. ஆனால், அந்த மென்பொருள் தயாரித்து அதை மார்க்கெட்டிங் செய்தவை பெரிய நிறுவனங்கள். Flappy Bird அப்படி அல்ல. இணையத்தின் இணைக்கும் தன்மை மூலம் தனி மனிதன் ஒருவன் மிக விரைவில் பணமும் புகழும் ஈட்ட முடியும் என்பதை எந்தத் திட்டமும் தீட்டாமல் நிரூபித்திருக்கிறார் டாங்.</p>
<p style="text-align: center"><img alt="" align="middle" width="550" height="354" src="http://cdnw.vikatan.com/av/2014/02/nzrint/images/p76a.jpg"></p>
<p class="content"><span style="color: #ff0000"><strong>இ</strong></span>ன்ஸ்டாகிராம் என்ற சிறிய அலை மென்பொருள் நிறுவனம், லட்சத்துக்கும் மேற்பட்ட பணியாளர்களுக்கு வேலைவாய்ப்பு கொடுத்திருந்த கோடாக் நிறுவனம் திவால் நோட்டீஸ் கொடுக்க காரணமாக இருந்ததா என்பதை அலசலாம் என, சென்ற கட்டுரையில் சொல்லியிருந்தேன்.</p>
<p class="content">கோடாக் என்ற நிறுவனம் இல்லாமல் இருந்திருந்தால், இன்ஸ்டாகிராம் என்பது உருவாகியிருக்காது. காரணம், பயனீட்டாளர்கள் புகைப்படங்கள் எடுத்துப் பயன்படுத்திக் கொள்ளும் தொழில்நுட்பத்தைக் கொண்டுவந்தது கோடாக். அதன் நவீன வடிவாக்கம்தான் <img alt="" align="right" width="130" height="157" src="http://cdnw.vikatan.com/av/2014/02/nzrint/images/p76.jpg">இன்ஸ்டாகிராம் மற்றும் இன்ன பிற புகைப்படம் சார்ந்த மென்பொருள்கள். 'பழையன கழிதலும் புதியன புகுதலும்’ என்பதை விரைவில் செய்யத் தவறியது, கோடாக் செய்த முதல் தவறு. புதுமையாக்கல் பழமையான நிறுவனங்களுக்கும் தேவை என்பதற்கு, கோடாக்கின் தோல்வி நல்ல உதாரணம்.</p>
<p class="content">இன்னொரு கோணத்திலும் இதைப் பார்க்க வேண்டும். இன்ஸ்டாகிராம் ஒரு பில்லியன் டாலர்களுக்கு மதிப்பிடப்பட்டபோது, அதன் ஊழியர்களின் எண்ணிக்கை 20-க்கும் குறைவு. ஆனால், அது நேரடியான ஊழியர்களின் எண்ணிக்கை. மேகக்கணினியத்தில் கட்டப்பட்டிருக்கும் இன்ஸ்டாகிராமின் உள்கட்டமைப்பு அமேசான் உள்ளிட்ட பல நிறுவனங்களை உள்ளடக்கி இருக்கிறது.</p>
<p class="content">வேகமாக வளரும் இன்ஸ்டாகிராம் போன்ற தொழில்நுட்பங்களுக்குத் தேவையான உள்கட்டமைப்பும் பலமாக இருக்க வேண்டும் என்பதால், புதிய திறன்களைக்கொண்ட ஊழியர்கள் தேவைப்படுவார்கள். அமேசானின் ஊழியர்களின் எண்ணிக்கை கடந்த மூன்று ஆண்டுகளில் இரண்டு மடங்குக்கும் மேலாக வளர்ந்திருக்கிறது என்பதை இங்கே அடிக்கோடிட்டுக் காட்ட வேண்டும். மற்றுமொரு விதத்தில் சொன்னால், தொழில்நுட்ப வளர்ச்சி புராதன வேலைகளை இடையீடு செய்கையில், புதிய வேலைகளை உருவாக்குகிறது என்பதை உறுதிபடச் சொல்ல முடியும்!</p>
<p style="text-align: right"><span style="color: #ff0000"><strong>- விழிப்போம்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆபரேஷன் நோவா - 17</div>
<div class="subtitle1">தமிழ்மகன், ஓவியங்கள்: பாலா</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><span style="color: #ff0000"><strong><img alt="" align="middle" width="450" height="193" src="http://cdnw.vikatan.com/av/2014/02/nzrint/images/p78.jpg"></strong></span></p>
<p style="text-align: left"><span style="color: #ff0000"><strong>த</strong></span>ண்ணீரில் மூழ்கடிக்கப்பட்டால் டெர்பி இறந்துவிடும் என்பது தெரிந்ததும், அவற்றை அழிப்பது எளிய போராகவே மாறிவிட்டது!</p>
<p class="content">அம்மா சொன்னார். ''டெர்பிகளைப் பிடிப்பது மட்டும்தான் சிரமம்; அவற்றை அழிப்பது எளிது!''</p>
<p class="content">இந்தச் சாதாரண வாக்கியம்கூட கேபின் 18-ல் இருந்தவர்களுக்கு, 'டூ ஆர் டை’ போல உணர்ச்சிகரமானதாக இருந்தது. டெர்பியை அழித்தே ஆக வேண்டும் என்று முஷ்டியை உயர்த்தி சங்கல்பம் செய்தனர். அவர்கள் எல்லோரும் வல்லரசுகளின் ராணுவங்களில் இருந்து பிடித்துவரப்பட்டவர்கள். அவர்களிடம் ஒரு கட்டுப்பாடும், கட்டுக்கடங்காதத் தன்மையும் இயல்பாகவே கலந்திருந்தன. புதிய கோளில் இறங்கியதும் கிரிப் காப்டர்களை இயக்கக்கூடிய பயிற்சியை வெகு சீக்கிரத்தில் அவர்கள் கற்றுக்கொண்டனர். எடுத்த நான்காவது விநாடியிலேயே 1,000 கி.மீ. வேகத்தைத் தொடும் வானூர்திகள் அவை. 25 மேக் அளவுக்கு வான் வேகம் கொண்டவை.</p>
<p class="content">டெர்பிகளை அழிப்பது மூன்று கட்டங்களால் ஆனது. நரம்பு மண்டலங்களைத் தாக்கி தற்காலிகமாக நினைவிழக்கச் செய்யும் ரசாயனங்களை வைத்துத் தாக்குவது. பின்னர் ஃபைபர் வலைகளில் அவற்றைச் சுருட்டுவது. கடைசியாக அவற்றை நீரில் அமிழ்த்துவது... இதுதான் செயல்திட்டம்.</p>
<p class="content">ஜேம்ஸ்பாண்ட் கதையின் மிஸ்டர் க்யூ போலச் செயல்பட்டாள் ழீன். டெர்பிகள், எந்த விஷத்துக்கும் சாவது இல்லை என்பது தெரிந்ததால், கடுமையான நியூரோடாக்ஸிக்கைத் தயாரித்தவள் அவள்தான். விஞ்ஞானத்தில் சொல்வதானால் அவற்றின் ஆக்ஸான் ஹில்லாக்குகளைச் சற்றே மறை கழல வைக்க முடியும். தமிழில்... கொஞ்ச நேரம் நினைவு தப்பும்படி செய்யலாம்!</p>
<p class="content">டெர்பிகள் இருக்கும் இடத்தை அடையாளம் காட்டும் ரேடியோ டிரான்ஸ்மீட்டர்களை கிரிப் காப்டர்களில் பொருத்தியிருந்ததால், அந்தக் கோளில் அவை எங்கு இருந்தாலும் தப்பிக்க முடியாது என்ற ராணுவ மிதப்பு அவர்களுக்கு இருந்தது. டிஜிட்டல் சிக்னல் புராசஸர் பொருத்தப்பட்ட அதிநுட்பம், குகையில் இருந்தாலும் படம்பிடித்துக் காட்டிவிடும்.</p>
<p class="content">40 ராணுவ வீரர்-வீராங்கனைகள் 10 கிரிப் காப்டர்களில் ஓசை எதுவும் இல்லாமல் புறப்பட்டு, சில விநாடிகளில் புள்ளியாகி மறைந்தனர். மத்தியக் கேந்திரத்தில் ஆய்வில் ஈடுபட்டுக்கொண்டிருந்தவர்களுக்கு, வந்த இடத்தில் இப்படி எல்லாம் ஆபத்து ஏற்பட்ட பயம் இருந்தாலும் வாகனம் புறப்பட்டுப்போன வேகத்தைப் பார்த்ததும் நம்பிக்கையாகத்தான் இருந்தது.</p>
<p class="content"><span style="color: #ff0000"><strong>செ</strong></span>ன்னை மாநிலக் கல்லூரியின் மணிக்கூண்டு, 3.10 மணி காட்டியது. அதிகாலை இருட்டும், கடல் இரைச்சலும் சேர்ந்து இரண்டாம் கட்டத் தூக்கத்துக்கு இழுத்துக்கொண்டிருந்தன. பட்டினிப் போராட்டத்தில் ஈடுபட்டிருந்த மாணவர்களை மயக்கமும் சேர்த்து இழுத்தது.</p>
<p class="content">அந்த அமைதியை விரட்டியபடி ஐந்து டெம்போ டிராவலர்கள் உள்ளே நுழைந்தன. அதன் பின்னால் இரண்டு போலீஸ் ஜீப்கள். அதற்கு பொறுப்பு வகிப்பவர் மாதிரி இருந்த போலீஸ் அதிகாரி ஒருவர், ஜீப்பைவிட்டு இறங்கி மாணவர்கள் முன்னால் நின்றார். மாணவர்கள் அலட்டிக்கொள்ளவில்லை. எந்த நிலைகளில் இருந்தார்களோ அப்படியே இருந்தபடி கண்களை மட்டும் அவர் பக்கம் திருப்பினர்.</p>
<p style="text-align: center"><img alt="" align="middle" width="600" height="418" src="http://cdnw.vikatan.com/av/2014/02/nzrint/images/p78a.jpg"></p>
<p class="content">அதிகாரி, குத்துமதிப்பாக ஒரு மாணவனைப் பார்த்து, ''எல்லோரையும் வெகேட் பண்ணுங்க'' என்றார். பிறகு என்ன நினைத்தாரோ... ''எல்லோரும் வெகேட் பண்ணுங்க'' என்றார்.</p>
<p class="content">மாணவர்கள் அமைதியாக இருந்தனர்.</p>
<p class="content">பொறுமை இழந்து, 'வலுக்கட்டாயமாகக் கொண்டுசெல்ல வேண்டியிருக்கும்’ என்றபடி காவலர்களுக்குச் சைகை காட்டினார். முதல் மாணவனை ஒரு காவலர் தொட்டபோது, ''போலீஸ் அராஜகம் ஒழிக!'' என்ற முதல் குரல் கேட்டது.</p>
<p class="content">மாணவர்கள் ஒவ்வொருவராக வாகனங்களுக்கு இழுத்துச் செல்லப்பட்டனர். 'மனிதர்களைக் கூறுபோடும் சர்வதேச சதி ஒழிக!’, 'மனித வியாபாரத்தைத் தடை செய்!’ எனக் குரல்கள் ஓங்கி ஒலித்தன.</p>
<p class="content">''நாளை உங்களில் ஒருவர் உடல் உறுப்பு வர்த்தகத்துக்குக் கடத்தப்படலாம்... அன்று உங்களுக்காகக் குரல்கொடுக்க யாரும் இருக்க மாட்டார்கள்'' என்றான் ஒரு மாணவன். சவுண்டு ப்ரூப் பொருத்திக்கொண்டு வந்தவர்கள் மாதிரி, எதையும் காதில் வாங்கிக்கொள்ளாமல் மாணவர்களை இழுத்துப்போய் டெம்போவில் போட்டனர். வாகனங்கள் அனைவரையும் நிரப்பிக்கொண்டு பறந்தன. சில நிமிடங்களில் அந்த இடம் வெறிச்சோடியது. மாணவர்களைக் கைதுசெய்து வலுக்கட்டாயமாக மருத்துவமனைக்கு அனுப்பி வைத்ததுடன், கல்லூரிகளைக் கால வரையறை இன்றி மூடுவதாகவும் அறிவிப்பு செய்யப்பட்டது.</p>
<p class="content">அடுத்த சில நாட்களில் பத்திரிகைகள் இந்தச் செய்தியை முதல் பக்கத்தில் போட்டன. அடுத்த வாரங்களில் எட்டாம் பக்கத்தில்... இடது பக்கமாகச் சின்னதாக வெளியிட்டன. சில சிறிய அமைப்புகள், மாணவர்களுக்கு ஆதரவாக தமிழகத்தின் சில தாசில்தார் அலுவலகங்கள் முன்பு நியாயம் கேட்டன. துண்டுப் பிரசுரங்களை வாங்கிப் படித்த மக்கள், அது உண்மையாக இருக்கக் கூடாது என்ற தங்கள் விருப்பங்களுக் காகவே அதை நம்ப மறுத்தனர்.</p>
<p class="content"><span style="color: #ff0000"><strong>ஜோ</strong></span>லார்பேட்டை தாண்டி ஒரு சரக்கு ரயில் பெட்டி, குண்டுவைத்துத் தகர்க்கப்பட்டது, போராட்டத்தின் போக்கையே மாற்றிப் போட்டது. அதன் அருகே மாணவர்களின் துண்டுப் பிரசுரங்கள் கிடந்தன.  தீவிரமான சில மாணவர்கள் தேடிப்பிடித்துச் சிறையில் அடைக்கப்பட்டனர்.</p>
<p class="content">மாணவர்களைத் தூண்டிவிட்டு, இந்தியாவில் குழப்பம் விளைவிக்கும் இந்தக் கும்பலுக்குப் பின்னால் அந்நிய சக்திகள் சில இருப்பதாக அரசுத் தரப்பில் சொல்லப்பட்டது. பிரதமர், எப்போதும்போல மௌனமாக இருந்தார். இந்திய மாணவர் கழகம் டெல்லியை முற்றுகையிட முயன்றபோது மட்டும் 'விசாரித்து நடவடிக்கை எடுக்கப்படும்’ என்றார். ரஜினி வாய்ஸ் கொடுப்பாரா என்று ஃபேஸ்புக்கில் விவாதங்கள் நடந்தன.</p>
<p class="content">மிக நேர்த்தியாகத் தயாரிக்கப்பட்ட புள்ளிவிவரம் ஒன்று, அரசின் விளம்பரமாக இந்திய நாளிதழ்கள் அனைத்திலும் வெளியிடப்பட்டன.</p>
<p class="content">'இந்த ஆண்டு விபத்து விகிதம் அதிகம். குடித்துவிட்டு வாகனம் ஓட்டுவது, ஹெல்மெட் அணியாதது ஆகியவையே இதற்குக் காரணம். அப்படி இறந்துபோன சிலரின் அடையாளங்கள் கண்டுபிடிக்க முடியாமல்போனது. அதை வைத்து 'வேற்றுக்கிரகம்’ எனக் கட்டுக்கதைகள் கிளம்பியிருக்கின்றன. இந்தக் கதைகளின் பின்னணியில் இயங்கும் பிரிவினை சக்திகளை ஒன்று சேர்ந்து முறியடிப்போம்’ என்ற அறிக்கையை பல கட்சிகளும் ஒற்றுமையாக வரவேற்றன.</p>
<p class="content"><span style="color: #ff0000"><strong>கி</strong></span>ரிப் காப்டர் படையினர் அவ்வளவு சீக்கிரம் திரும்பி வருவார்கள் என்று மத்தியக் கேந்திர ஆசாமிகள் யாருமே நம்பவில்லை. மொத்தம் எட்டு டெர்பிகள். குண்டுக்கட்டாகத் தூக்கி வருவது என்றால், இதைத்தான் சொல்ல முடியும். ஒவ்வொன்றும் ஃபுல் அடித்த பொமரேனியன் நாய்க்குட்டிகள் போல கிடந்தன. ஃபைபர் கயிறுகளால் இறுக்கிக் கட்டப்பட்டிருந்தன.</p>
<p class="content">ஒவ்வொன்றும் கிரேன்கள் மூலம் தண்ணீர் தொட்டிக்குள் மூழ்கடிக்கப்பட்டன. தண்ணீரை வயிற்றுக்குள் போகவிடாமல் அவை தம் பிடித்துப் போராடுவது தெரிந்தது. வலைகளால் நன்றாக இறுக்கப்பட்டுக்கிடந்ததால் அவை துள்ள முயன்றது மெல்லிய அசைவாகத் தெரிந்தது. எந்த நேரத்திலும் கயிற்றை அறுத்துக்கொண்டு அவை பறக்குமோ என்ற பயம் இருந்தது. கையைப் பிசைந்தபடி பார்த்துக்கொண்டிருந்தனர். தண்ணீர் வயிற்றுக்குள் சென்ற மறு விநாடி மின்சாரம் தாக்கிய காக்கை போல நீருக்குள் கருகின. அடுத்தடுத்து... சிறிய இடைவெளிகளில் எட்டு கருகிய டெர்பிகள் நீரில் மிதந்தன.</p>
<p style="text-align: center"><img alt="" align="middle" width="555" height="205" src="http://cdnw.vikatan.com/av/2014/02/nzrint/images/p78b.jpg"></p>
<p class="content">ராணுவ வீரர்கள் 'ஹுர்ரே’ என்று கொக்கரிக்க... அம்மா, திரையில் தோன்றி விரலுக்கு வலிக்காமல் கை தட்டினார்.</p>
<p class="content">''ழீன் இது முழுசாக உன்னுடைய சாதனை... என்ன வேண்டுமோ கேள்!''</p>
<p class="content">ழீன் யோசித்தாள்.</p>
<p class="content">''தயங்காமல் கேள்.''</p>
<p class="content">ராணுவ கேபின்காரர்கள், அக்ரோ பிரிவினர், நாசாவில் இருந்து வந்தவர்களும் சேர்த்து அங்கே சுமார் 50 பேர் இருந்தனர்.</p>
<p class="content">அத்தனை பேரும் சேர்ந்து, ''தயங்காமல் கேள்...'' என்று வழிமொழிந்தனர்.</p>
<p class="content">''நான் மிகவும் மகிழ்ச்சியாக இருக்கிறேன். எதுவாக இருந்தாலும் வழங்கப்படும்... இந்த ராணுவ வீரர்களில் யாராவது வேணுமா?''</p>
<p class="content">ராணுவ வீரர்கள் சட்டென நிமிர்ந்து சேவலைப் போல நின்றனர்.</p>
<p class="content">ழீன் கேட்டாள்... ''சுதந்திரம் வேண்டும்''</p>
<p class="content">அங்கு சட்டென தீவிரமான ஓர் அமைதி மூடிக்கொண்டது.</p>
<p class="content">அம்மா, புன்னகை மாறாமல், ழீனை உற்றுப் பார்த்தார். அவ்வளவு கனிவாக உற்றுப் பார்ப்பதே அச்சுறுத்தலாகத்தான் இருந்தது.</p>
<p class="content">''அதற்காகத்தான் பாடுபட்டுக் கொண்டிருக்கிறேன். இப்போது நீங்கள் சுதந்திரமாகத்தான் இருக்கிறீர்கள். உங்கள் சுதந்திரத்தை 200 சதவிகிதம் உயர்த்தித் தருவதுதான் என் அடுத்த திட்டம். அதற்கு...'' என்றபடி அகிலன் பக்கம் திரும்பினார்.</p>
<p class="content">''அகிலன்... நீங்கள் இந்தக் கிரகத்தில் இறங்கி சிறிய சோதனை நிகழ்த்த வேண்டும்... தயாரா?'' என்றார்.</p>
<p class="content"><span style="color: #ff0000"><strong>மா</strong></span>ணவர்களின் போராட்டத்தை தீவிரவாத கும்பலின் வெறிச்செயலாகச் சித்திரித்த பின்பு, மக்களிடம் இருந்த கொஞ்சநெஞ்ச ஆர்வமும் மறைந்து டி.வி. சீரியல், முக்தி யோகா என திசைமாறிவிட்டது. இங்கே டி.வி. சீரியல் என்றால் அமெரிக்காவில் ஃபேஷன் ஷோ... லண்டனில் பாப் மியூசிக்... சிட்னியில் அழகிப் போட்டி... ஜெர்மனியில் நாய்க் கண்காட்சி என்று திசைகள் வித்தியாசப்பட்டன. அதை அப்படியே பார்த்துக்கொண்டால் போதும் என்றுதான் அரசுகள் நினைத்தன.</p>
<p style="text-align: center"><img alt="" align="middle" width="500" height="510" src="http://cdnw.vikatan.com/av/2014/02/nzrint/images/p78c.jpg"></p>
<p class="content">லண்டன் தெருக்களில் அகிலன், வினோதினி புகைப்படங்களை வைத்து தமிழர்கள் போராட்டத்தில் இறங்க... உலகம் முழுதும் காணாமல் போனவர்களின் பெற்றோர்கள் நிற பேதம் பார்க்காமல் கலந்துகொண்டனர். அகிலன், வினோதினி புகைப்படங்கள் ஒரு போராட்டக் குறியீடு போல உலக நாடுகளில் பரவ ஆரம்பித்தன. பொன்னமராவதியில் வினோதினியின் பெற்றோர் காலவரையற்ற உண்ணாவிரதத்தில் அமர்ந்தனர்.</p>
<p class="content"><span style="color: #ff0000"><strong>அ</strong></span>தே நேரம் அங்கே... அகிலன் அந்தக் கோளில் இறங்கி, புதிய மண்ணில் கால் பதித்தான். கேத்ரின், ஆர்வமாகப் பார்த்துக்கொண்டிருந்தாள். வினோதினி, பதறிக்கொண்டிருந்தாள். புதிய கோள் மனிதர் வாழ்வதற்கான அத்தனை சோதனைகளில் பச்சைக் கொடி காட்டிய பின்புதான் மனிதரை இறக்கிப் பார்க்க அம்மா சம்மதித்தார். ரோபோக்கள் ஏராளமான செடி, கொடிகளைப் பயிராக்கி வெற்றி கண்டிருந்தன.</p>
<p class="content">அகிலன் இறக்கிவிடப்பட்டிருந்த இடம், ஒரு குடியிருப்புப் பகுதியின் முகப்பு. 20 ஜோடிகள் தங்குவதற்கான இடம்.</p>
<p class="content">புதிய காற்று, புதிய ஒளி, புதிய வாசம், புதிய அழுத்தம்... பழகுவதற்கு சில விநாடிகள் பிடித்தன. அகிலன் குடியிருப்பின் முன்னால் இருந்த நீண்ட வெளியில் நடந்து பார்த்தான்.</p>
<p class="content">''ஒன்றும் பிரச்னை இல்லையே?'' என வண்டு கரிசனமாகக் கேட்டது.</p>
<p class="content">''வெளிநாட்டுக்கு வந்தது மாதிரி இருக்கிறது'' என்றான்.</p>
<p class="content">கண்ணுக்குத் தெரியும் தூரம் வரை பரவசமாகப் பார்வையைச் செலுத்தினான். மரங்கள், மலைகள் எல்லாமே தெரிந்தன. சில க்ரீனிகள் தூரத்தில் உலவிக்கொண்டிருந்தன.</p>
<p class="content">அக்கறையாக அம்மா, ''பிரச்னை எதும் இல்லையே?'' என்றார்.</p>
<p class="content">''இல்லை'' என்றான்.</p>
<p class="content">அகிலன் தன் கையில் இருந்த சிறிய அகப்பை போன்ற கருவியால் அந்த மணலை எடுத்து விரல்களால் உதிர்த்துப் பார்த்தான். அது தங்கம் போல ஜொலித்தது. போல அல்ல; அதுவேதான்!</p>
<p style="text-align: right"><span style="color: #0000ff"><strong>- ஆபரேஷன் ஆன் தி வே...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆறாம் திணை - 76</div>
<div class="subtitle1">மருத்துவர் கு.சிவராமன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff6600"><strong>'கா</strong>க்கை குருவி எங்கள் சாதி <br>
நீள் கடலும் மலையும்<br>
எங்கள் கூட்டம்’ </span>எனப் பல்லுயிர் ஓம்பி வாழ்ந்த கூட்டம் நாம். சிக்கிமுக்கியை உரசித் தீயைப் பற்றவைத்ததில் தொடங்கி, கதிர்வீச்சை அணுக்களில் மோதவிட்டு உருவாக்கப்படும் நியூட்ரினோ துகள் வரை நம் சொகுசுகளுக்காகச் சிதைக்கப்படும் பல்லுயிரியம் சொல்லிமாளாதது. 'எனக்கு உதவாத ஒன்று இந்த உலகில் எதற்கு வேண்டும்?’ என்ற இறுமாப்பு, வேறு எந்த இனத்துக்கும் இருந்ததாகத் தெரியவில்லை. தனக்கு வேண்டியதை மட்டும், தனித்துப் பயிரிட்டுச் செழுமையாக வளர்த்துக்கொள்ளும் நவீன விவசாயக் கலையில் மண்ணையும், மரத்தையும், புழு - பூச்சியையும் ரசாயனங்களால் மனிதன் சிதைப்பது நமக்குத் தெரியும். தெரியாதது... களை என்ற பெயரில் முளைக்கும்போதே நாம் நசுக்கவோ பிடுங்கி எறியவோ செய்வது விஷச் செடிகளை அல்ல... பல உயிர் காக்கும் மூலிகைகளை. விளைவிக்கப்படும் தாவரத்தின்வளர்ச்சியை, அதன் கனிகளின், தானியத்தின் அளவைப் பாதிக்கும் களையை முளையிலேயே கிள்ளி எறிவதில் என்ன தவறு? என்ற கேள்விதான், 'ANTHROPOCENTRISM’ என்ற மனிதனை மட்டும் மையப்படுத்தி வாழும் வாழ்வின் உச்சம்!</p>
<p class="content">'உனக்குத் தேவையானவற்றை விதை; அல்லது தூவிச் செல். அதன் பின் விளைந்து நிற்கும் உனக்குத் தேவையான பொருளை மட்டும் அறுவடை செய்துகொள்... அதுவரை மண்ணை இடையூறு செய்யாமல் விலகி நில்’ என்பதுதான் உலகின் முதல் இயற்கை விஞ்ஞானி மசானா ஃபுகாகோவின் சித்தாந்தம். உருவாக்கப்படும் அல்லது பெருகும் உணவுத் தேவைக்கு எனச் சாத்தியத்துக்கு அப்பாற்பட்டுப்போன இந்தச் சித்தாந்தத்தில் தொலைந்துவருவது பல்லுயிரியமும், நம் உடல் நலம் காக்கும் மூலிகைக் கூட்டமும்தான்.</p>
<p class="content">மூலிகை என்றதும் பலரும் ஏழு கடல் தாண்டி, ஏழு மலை தாண்டி பெறப்படும் குலேபகாவலி மலரோ என்ற கற்பனைகளுக்குள் சிக்கிக்கொள்கின்றனர். உண்மை அப்படி அல்ல. வயல் வரப்பு ஓரத்தில் களையென ஒடுக்கப்படும் தாவரங்களில் பல மூலிகைகள். நெல் வரப்பு ஓரமாக கணுக்களில் முட்களுடனும் இளஞ்சிவப்பு நிறமுடைய பூக்களுடன் இருக்கும் நீர்முள்ளிச் செடி, இன்று களையாகப் பிடுங்கி எறியப்படும் முக்கியமானத் தாவரம். இதன் உலர்ந்த செடியை ஒரு கைப்பிடி எடுத்து கஷாயமாக்கிக் குடித்தால், இதய நோயிலும், சிறுநீரக நோயிலும், கல்லடைப்பிலும், நாளங்களின் வலுக்குறைவிலும் கால்பாதத்தில் வரும் நீர்தேக்கமுடன்கூடிய வீக்கத்துக்கு அற்புதமான மருந்து. நாள்பட்ட சிறுநீரக நோயிலும் நாள்பட்ட ருமட்டாய்டு மூட்டுவலிக்கும்கூட இதன் பயனை உணர்த்தி இருக்கிறது சித்த மருத்துவம்.</p>
<p style="text-align: center"><img align="middle" width="600" height="614" alt="" src="http://cdnw.vikatan.com/av/2014/02/nzrint/images/p28.jpg"></p>
<p class="content">'எங்க கம்பெனி உரம், கரிசலாங்கண்ணியைக்கூட அழிக்கும்’ என்று வரும் விளம்பரங்களைப் பார்த்தபோது  வேதனையாக இருந்தது. 'தேகராஜன்’ என சித்தர்கள் செல்லமாகக் குறிப்பிட்ட கரிசலாங்கண்ணி மூலிகை, அற்புதமான ஒரு கற்ப மருந்து. சித்தர்களில் மிகச் சிறப்பாகப் போற்றப்பட்ட அன்றைய போகரும், இன்றைய வள்ளலாரும் கொண்டாடிய மூலிகை அது. காமாலையிலும் ஈரல் சிர்ரோசிஸ் நோயிலும் ஈரலைப் பாதுகாப்பதில் இதற்கு இணை வேறு எதுவும் இல்லை.</p>
<p class="content">பருப்பு இல்லாமல்கூட இன்று கல்யாணம் நடக்கலாம். ஆனால், கரிசாலை இல்லாமல் கூந்தல் தைலம் செய்ய முடியாது. 'கையில் ரொம்ப நேரம் வெச்சிருக்காதீங்க... உள்ளங்கையில் முடி வளர்ந்திரும்’ என்று அதீதமாக விளம்பரப்படுத்தப்படும் பெருவாரி கூந்தல் தைலங்கள் கரிசாலையால்தான் தயாரிக்கப்படுகிறது. ஒரு லிட்டர் நல்லெண்ணெயில் ரெண்டு லிட்டர் கரிசாலைச்சாறு மட்டும் சேர்த்து, தண்ணீர் போகுமட்டும் காய்ச்சி எடுக்கப்படும் தைலம் தலைமுடி உதிர்வதைத் தடுக்கும், கார்கூந்தல் வளர்க்கும்.</p>
<p class="content">விஷ்ணுகிரந்தி, சத்தம் இல்லாமல் வரப்பு ஓரத்தில் வளரும் மிகச் சிறப்பான மூலிகை. காய்ச்சல், இருமல் முதல், பெண்களுக்கு சினைமுட்டையைச் சீராக்குவது வரை சாத்தியப்படுத்தும் விஷ்ணுகிரந்தி, சித்த மருத்துவம் போற்றி வணங்கும் முக்கிய மலர்களில் ஒன்றைத் தரும் தாவரமும்கூட. வரப்பில் நடக்கும்போது நறுக்கென காலில் குத்தும் நெருஞ்சில் எனும் மூலிகை, ஒரு 'காதல் காப்பான்’! ஆண்களின் விந்தணு மிகக் குறைவாக இருப்பதற்கு, செர்டோலி செல்களின் அழிவு ஒரு முக்கியமானக் காரணம் என்கிறது நவீன மருத்துவப் புரிதல். அந்தச் செல்களை மீட்டு எடுத்து விந்தணுக்களின் எண்ணிக்கையைக் கூட்ட உதவும் இந்த நெருஞ்சில். வரப்பில் எலிகளின் எண்ணிக்கை எக்குத்தப்பாகப் பெருகுவதற்கு, நெருஞ்சிப்பழம் சாப்பிட்ட ஆண் எலிகளின் அட்டகாசம்தான் காரணம் என்கிறது ஆராய்ச்சி!</p>
<p class="content">இன்னும் களையென அடையாளப்படுத்தப்பட்ட சிவகரந்தை, சிறுசெருப்படை, கீழாநெல்லி, விராலி, கத்தாழை, நிலக்கடம்பு என வயலில் நெல்செடி வேளாண்மைக்கு முன்னும் பின்னும் இடையிலும் வரும் பல தாவரங்களின் பயன்பாட்டை உலகமே உற்றுத் தேடிக்கொண்டிருக்கிறது. அதன் மூலக்கூறுகள் பிரிக்கப்பட்டு, அதன் வேதியியல் கட்டமைப்பு விருப்பப்படி பிரித்து மேயப்பட்டு, காப்புரிமையுடன், அதிக விலையுடன் அதே குடியானவனுக்கு மிக அவசியமான நோய்க்காலத்தில் மறுக்கப்படும் அவலம் நடக்கும். களையென ஒடுக்கப்பட்டவற்றைப் பாதுகாப்பாகச் சேகரித்து, மருத்துவ மனைக்கும் மருந்துசெய் நிறுவனங்களுக்கும் விவசாயக் கூட்டமைப்பின் மூலம் விநியோகிக்கும் கட்டமைப்பை அரசு உருவாக்குவதுகூட விவசாயியின் கண்ணீரைத் துடைத்து ஆசுவாசப்படுத்தும் ஒரு நல்முயற்சியாக இருக்கும். செய்வார்களா?</p>
<p style="text-align: right"><span style="color: #ff0000"><strong>- பரிமாறுவேன்...</strong></span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வேடிக்கை பார்ப்பவன் - 18</div>
<div class="subtitle1">நா.முத்துக்குமார், ஓவியங்கள்: செந்தில்</div>
<div class="subtitle2"></div>
<div class="content" style="border-top:1px solid #DDD;">
<p class="content"><span style="color: #ff0000"><strong>பின் பனிக் காலம்</strong></span></p>
<p class="content">''பழத்தைப் பார்த்து பூ கேட்டது,<br>
'இத்தனை நாளாய் எங்கு இருந்தாய்&gt;?’<br>
பூ சொன்னது,<br>
'உன் இதயத்தில்தான் ஒளிந்திருந்தேன்!''’</p>
<p class="content"><span style="color: #0000ff"><strong>- தாகூர்</strong><span style="color: #ff6600"><strong> (வழி தப்பிய பறவைகள் தொகுப்பில் இருந்து)</strong></span></span></p>
<p class="content"><span style="color: #ff0000"><strong>வே</strong></span>லையற்றவனின் பகலும், நோயாளியின் இரவும் நீளமானவை என்பதை இவன் உணர்ந்த காலம் அது. தூரத்தில் இருந்து பார்க்கையில் தங்க நிலவாகத் தெரிந்த சினிமாவின் மறு பக்கம் வேறுவிதமாக இருந்தது. மஞ்சள் வண்ணத்தில் தகதகத்த அந்த நிலவின் உள்பக்கம், ஆக்சிஜனற்று, தண்ணீரற்று, பள்ளம் பள்ளமாக இவன் முன் விரிந்தது. இவன் கனவின் கைகளைப் பிடித்துக்கொண்டு அந்தரத்தில் மிதந்தபடி வாய்ப்புகளைத் தேடிக்கொண்டிருந்தான்.</p>
<p class="content">இவன் உதவி இயக்குநராக வேலை செய்ய ஆசைப்பட்ட இயக்குநர்களின் பெயர்களைப் பட்டியலிட்டு, அவர்களது அலுவலகங்களைத் தேடிப் போனான். ஏழு கடல் தாண்டி, ஏழு மலை தாண்டி, கிளியின் கழுத்தில் இருக்கும் இளவரசியின் உயிரைப் போல அவர்களைப் பார்ப்பது அவ்வளவு சிரமமாக இருந்தது. வாயிற்காப்போர்களே வந்தவர்களை வடிகட்டி அனுப்பிக்கொண்டிருந்தார்கள். இப்போது போல் கைபேசி வசதி அன்று இல்லை. ஆதலால், அவர்கள் அடைய முடியாத தூரத்தில் இருந்தார்கள்.</p>
<p style="text-align: center"><img align="middle" width="450" height="643" alt="" src="http://cdnw.vikatan.com/av/2014/02/nzrint/images/p38b.jpg"></p>
<p class="content">சினிமாவில் இந்த மாதிரி வாய்ப்பு தேடுகிறவர்களுக்கு எழுதப்படாத விதி ஒன்று இருக்கிறது. பிரபலங்களின் வீட்டு முகவரியைக் கண்டுபிடித்து அதிகாலையில் அங்கு போய் தினமும் நின்று, காரில் வெளியே கிளம்பும்போது அவர்கள் பார்வையில் படும்படி வணக்கம் வைத்தால் என்றாவது ஒருநாள், 'யாருப்பா நீ?’ என்று கேட்டு மின்னல் தரிசனம் தருவார்கள். அந்த ஒற்றை விநாடியில் நம் வாழ்க்கைக் குறிப்பை ஒப்பித்துவிட வேண்டும்.</p>
<p class="content">இவன் பார்க்க நினைத்த இயக்குநர்கள், ஒன்று படப்பிடிப்பில் இருந்தார்கள்; அல்லது இவன் பார்வைக்குப் படாமல் ரகசிய வழியில் வெளியேறிக்கொண்டிருந்தார்கள். வேலை இல்லாதவனின் பகலைச் சுட்டெரிக்கும் வெயில், இவன் வானத்தில் தினமும் எரிந்து கொண்டேயிருந்தது. புத்தகங்களின் நிழலில் ஒதுங்குவது மட்டுமே இவனுக்கு ஆறுதலை அளித்தது.</p>
<p class="content"><img align="right" width="250" height="480" alt="" src="http://cdnw.vikatan.com/av/2014/02/nzrint/images/p38a.jpg">கதை, கவிதை, கட்டுரை என்று இவன் எண்ணங்களை எல்லாம் பெரும் பத்திரிகை, சிறு பத்திரிகை என்று பார்க்காமல் எழுதித் தள்ளிக்கொண்டே இருந்தான். பொன் வைக்கும் இடத்தில் பூ வைப்பது போல, அதற்கான சன்மானங்கள் வந்துகொண்டிருந்தாலும், அந்தப் பூக்களின் வாசம்தான் அடுத்த நாளை நோக்கி இவனை நகர்த்திக்கொண்டிருந்தன.</p>
<p class="content"><span style="color: #ff0000"><strong>ந</strong></span>க்கீரன் குழுமத்தில் இருந்து அப்போது சிறுகதைகளுக்காகவே 'சிறுகதைக் கதிர்’ என்று ஓர் இதழ் தொடங்கியிருந்தார்கள். அதில் துணை ஆசிரியராக சேரும் வாய்ப்பு கிடைத்தது இவனுக்கு. சிறுகதைக் கதிர், இவனுக்கான வானத்தையும் சுதந்திரத்தையும் கொடுத்தது. இவன் சிறகை விரித்துப் பறந்தான். அப்போது அதன் அலுவலகம், ராயப்பேட்டை மணிக்கூண்டின் அருகில் அமீர் மகாலுக்கு அடுத்து மீர் பக்ஷி அலி தெருவில் இருந்தது. கீழ்த் தளத்தில் ராட்சஸ பிரின்டிங் மெஷின்கள், சரம்சரமாக அவை வெளியேற்றும் அச்சடிக்கப்பட்ட காகிதங்கள், கடைசி நேர நெருக்கடிகள் என பத்திரிகை உலகின் பரபரப்புகளுக்கு இவன் பழகிக்கொண்டான். சிறுகதைக் கதிர் மாத இதழ் என்பதால், மாதத்தின் கடைசி நான்கு நாட்கள் அலுவலகத்திலேயே தங்க வேண்டி வரும்.</p>
<p class="content">இவனைப் போலவே எல்லோரும் தேநீரும் சிகரெட்டுமாக இரவை, செய்திகளாக நிரப்பிக்கொண்டிருப்பார்கள். அலுவலகம் வெளியே பூட்டப்பட்டு, இவர்கள் வந்து போக வேறு ஒரு வாசல் இருந்தது.</p>
<p class="content">அப்படிப்பட்ட ஓர் இரவில் நக்கீரனில் வெளிவந்த செய்தியினால் கோபமடைந்த ரௌடிக் கும்பல் ஒன்று, டாடோ சுமோக்களில் வந்து இறங்கி, பூட்டப்பட்டிருந்த அலுவலகத்தைப் பார்த்து மேலும் கொதிப்படைந்து, திரும்பிப் போனதை இவன் மொட்டைமாடி இருட்டில் இருந்து வேடிக்கை பார்த்திருக்கிறான்.</p>
<p class="content">புலனாய்வுப் பத்திரிகையில் பணியாற்றும் அனுபவத்தின் பின்விளைவுகளை இவன் அறிந்த நாட்கள் அவை. எழுத்தாளர், பத்திரிகையாளர் மாலன் எழுதிய 'ஆயுதம்’ என்ற சிறுகதைதான் இவன் ஞாபகத்துக்கு வந்தது. ஒவ்வொரு பத்திரிகையாளனும் படிக்கவேண்டிய கதை அது.</p>
<p class="content">பத்திரிகையாளன் என்பவன் காலத்தின் மனசாட்சி, ஜனநாயகத்தின் நான்கு தூண்களை தாங்கிப் பிடிப்பவன், விருப்பு வெறுப்பற்று நடுநிலையாக உண்மை சொல்பவன். முதுகுக்குப் பின்னால் இரண்டு கண்கள் முளைத்திருப்பதும், அந்தக் கண்கள் வழியே மக்கள் காணாத உண்மையை வெளிக்கொணர்வதும்தான் பத்திரிகையாளனின் பணி. பல்வேறு துறைகளைச் சார்ந்த பிரபலங்களை இவன் பேட்டி எடுத்தான்.</p>
<p class="content">சிறுகதைக் கதிரில் அப்போது 'முதன்முதலாக’ என்று ஒரு புதிய பகுதியைத் தொடங்கியிருந்தார்கள். பல்வேறு துறைகள் சார்ந்த பிரபலங்களிடம் அவர்கள் முதன்முதலாக இயக்கிய காட்சி, பேசிய வசனம், எழுதிய கவிதை... என்று பேட்டி எடுக்க வேண்டும். இவன் திரைத்துறை சார்ந்த பிரபலங்களைப் பேட்டியெடுத்தான்.</p>
<p class="content">அப்படித்தான் அந்த இயக்குநரை இவன் சந்தித்தான். அவரது முதல் படம் மிகப் பெரிய ஹிட்டாகி, இரண்டாவது படத்துக்கான கதை விவாதத்தில் இருந்துகொண்டிருந்த காலம். எழுதப்படாத சினிமாவின் விதியைப் பின்பற்றி தி.நகரில் இருந்த அவரது ஃப்ளாட்டின் வாசலில் அதிகாலை காத்திருந்தான். ஆறரை மணிக்கு அவரது அம்மா வெளியே வந்து இவனைப் பற்றி விசாரித்ததும், வந்த நோக்கத்தைச் சொன்னான். ''தம்பி தூங்கிட்டு இருக்கு. எழுந்ததும் சொல்றேன்'' என்று அன்பாகப் பேசியதைக் கண்டு ஆச்சரியப்பட்டுப் போனான். எந்த ரகசிய வழியிலும் அந்த இயக்குநர் வெளியேறாமல் ஏழேகாலுக்கு இவனை உள்ளே அழைத்தார். இவனது ஒல்லியான தோற்றத்தைப் பார்த்து வயதைக் கேட்ட பின், ''நான் பேட்டி குடுக்கற மனநிலையில் இல்லை. ஆனா, இவ்வளவு சின்னப் பையனா ஆர்வத்தோட கேட்கும்போது தவிர்க்க முடியல. கேளுங்க தம்பி'' என்றார்.</p>
<p class="content"><img align="left" width="290" height="135" alt="" src="http://cdnw.vikatan.com/av/2014/02/nzrint/images/p38.jpg">இவன், ''தாங்கள் முதன்முதலாக இயக்கிய காட்சி எது?'' என்றான். அவர் ''நகைக்கடையில் கதாநாயகன் கொள்ளையடித்த காட்சி'' என்றார். ''ரொம்ப நன்றி சார். நான் கிளம்பறேன்'' என்றான்.</p>
<p class="content">''அவ்வளவுதானா? பேட்டி முடிஞ்சிருச்சா?'' என்றார் ஆச்சரியத்துடன். ''ஆமா சார்... இந்தத் தகவல் மட்டும் போதும் சார்'' என்று சொல்லிவிட்டு இவன் கிளம்ப எத்தனிக்கையில், ''உட்காருங்க தம்பி. டீ சாப்பிட்டுப் போலாம். எந்த ஊரு... என்ன படிச்சிருக்கீங்க?'' என்று அவர் கேட்க, இவன் தன்னைப் பற்றி சொல்லத் தொடங்கினான்.</p>
<p class="content">அந்த நேர்காணல் வந்த இதழை அவரிடம் கொடுக்க மீண்டும் சந்தித்தபோது, படித்துப் பார்த்துவிட்டு, ''ஷார்ட் அண்ட் ஸ்வீட்'' என்று அவர் சொன்னது, இவனை மேகத்தில் மிதக்கவிட்டது. தரை இறங்குவதற்கு முன்பாகவே, ''சார் உங்ககிட்ட அசிஸ்டென்டா வேலை செய்ய ஆசைப்படுறேன்'' என்றான். ''இந்தப் படத்தில் ஏற்கெனவே நிறையப் பேர் இருக்காங்க. அடுத்த படம் ஆரம்பிக்கும்போது வந்து பாருங்க. அது வரைக்கும் ஒரு நண்பனா எப்ப வேணாலும் என்னைச் சந்திக்கலாம்'' என்று அவர் சொல்ல, மீண்டும் இவன் தலைக்கு மேல் மேகங்கள் மிதந்தன. இவனுக்கு இருந்த இயல்பான கூச்சத்தால் அவரைச் சந்திப்பதை இவன் தள்ளிப்போட்டுக்கொண்டே இருந்தான்.</p>
<p class="content">அதற்குப் பின் அவரை இவன் சந்தித்தது, அவர் தயாரித்த படத்துக்கு பாடல் எழுதுவதற்காக. அந்தப் படம் ஹிட்டாகி, அடுத்தடுத்து அவர் தயாரித்த படங்களிலும், இயக்கிய படங்களிலும், இவன் பாடல்கள் எழுதினாலும், இன்று வரை, அன்று அவர் தேநீர் கொடுத்துப் பேட்டியளித்த, அந்த மீசை முளைக்காத இளைஞன்தான் இவனென்று அவருக்குத் தெரியாது. அந்த இயக்குநர் இந்திய சினிமாவின் பிரமாண்டத்தை உலக சினிமாவுக்கு அறிமுகப்படுத்தியவர்.</p>
<p class="content">அவர்... இயக்குநர் ஷங்கர்!</p>
<p style="text-align: right"><span style="color: #ff0000"><strong>- வேடிக்கை பார்க்கலாம்...</strong></span></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
