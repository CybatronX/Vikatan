	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">எடக்கு மடக்கு வடக்கு</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="485" height="110" alt="" src="http://www.vikatan.com/jv/2014/05/zmziyt/images/p36c.jpg"></p>
<p class="content"><span style="color: #0000ff">ஏமாற்றாதே... ஏமாறாதே!</span></p>
<p class="content"> </p>
<p class="content">தேர்தல் என்றாலே அரசியல்வாதிகள் வாக்குறுதி கொடுப்பதும், பின்னர் அதை மறந்துபோவதும் வாடிக்கை. தவிர, குறிப்பிட்ட சில சமூகங்களுக்குப் பாதுகாவலாக இருப்பதுபோல காட்டிக்கொள்வதும் வழக்கம். அந்த வகையில், தொழுகை செய்வதுபோல மேற்கு வங்க முதல்வர் மம்தா பானர்ஜியின் போஸ்டர்கள் ஒட்டப்பட்டு இருப்பது, பெரும் சர்ச்சையை கிளப்பி உள்ளது.</p>
<p class="content">இந்த விவகாரத்தை கையில் எடுத்திருக்கும் பி.ஜே.பி-யினர், 'இந்தம்மா இதுவரை முஸ்லிம்களுக்கு என்ன செஞ்சிருக்காங்க? இப்போ தேர்தலுக்காக தொழுகை செய்யும் போட்டோக்களை ஒட்டி ஏமாத்தப் பார்க்குறாங்க. ஏமாந்துடாதீங்க மக்களே...’ என அவர்கள் கொடுக்கும் பதிலடிக்கு செம ரெஸ்பான்ஸ். மம்தாவின் போஸ்டரை அடித்து சர்ச்சைக்கு வித்திட்ட அவரது விசுவாசிகள் இதனால் கலங்கிப் போயுள்ளனர்.</p>
<p class="content"><span style="color: #0000ff">அடித்து நொறுக்கிய அரசியல்வாதிகள்! </span></p>
<p class="content">கலாட்டா அரசியலுக்கு எப்போதுமே பஞ்சம் இல்லாத ஆந்திராவில், செய்தியாளர்களை அரசியல்வாதிகள் அடித்து உதைத்ததுதான் சமீபத்திய பரபரப்பு. தங்கள் கட்சியின் செய்திகளை மீடியாக்கள் சரிவர வெளியிடுவது இல்லை என்கிற வருத்தம் ஒய்.எஸ்.ஆர் காங்கிரஸாருக்கு நிரம்பவே இருக்கிறது.</p>
<p class="content">வாக்குப்பதிவு அன்று மீடியாக்கள் அதனை கவர் செய்ய சென்றபோது திருப்பதிக்கு அருகில் உள்ள ராமாபுரம் என்ற ஊரில், 'இத்தனை நாளாக எங்கள் செய்திகளை வெளியிடாமல் இருந்துவிட்டு, இப்போ எதுக்காக வந்தீங்க..?’ எனக் கேட்ட ஒய்.எஸ்.ஆர் காங்கிரஸ் நிர்வாகிகள், மீடியாக்காரர்களை ஓட ஓட விரட்டி அடித்து உள்ளனர். தேர்தல் அதிகாரியிடம் முறையிட்டு, அதிகாரிகள் தலையிட்ட பிறகே போலீஸார் வந்து அவர்களை மீட்டு பத்திரமாக அனுப்பி வைத்தார்களாம். 'தேர்தல் முடிந்த சூட்டோடு இப்படி நடக்கிறதே... வாக்கு எண்ணிக்கைக்குப் பிறகு என்னவெல்லாம் நடக்குமோ?’ என வேதனையில் தவிக்கிறார்களாம் ஆந்திர மீடியாக்காரர்கள்.</p>
<p class="content"><span style="color: #0000ff">தலைக்கு விலை ஒரு கோடி! </span></p>
<p class="content">ஏற்கெனவே, 'கொல்வேன்... புதைப்பேன்’ என ஆளாளுக்கு அச்சுறுத்தும் பேச்சுகளை பேசிவரும் நிலையில், 'யோகா குரு பாபா ராம்தேவ் தலையைக் கொண்டுவருபவருக்கு ஒரு கோடி ரூபாய் பரிசு அளிக்கப்படும்’ என்று அறிவித்துள்ளார் பகுஜன் சமாஜ் கட்சியின் வேட்பாளர் பகவான் சிங் சோஹன். காங்கிரஸ் துணைத் தலைவர் ராகுல் காந்தி தலித்களின் வீடுகளுக்கு தேனிலவு மற்றும் சுற்றுலாவுக்கு செல்வதாக ராம்தேவ் தெரிவித்திருந்த நிலையில், பஞ்சாப் மாநிலம் ஹோஷியார்பூர் அருகே ராம்தேவின் உருவ பொம்மையை பகுஜன் சமாஜ் கட்சியினர் எரித்தனர். அப்போது பேசிய ஹோஷியார்பூர் தொகுதி பகுஜன் சமாஜ் கட்சி வேட்பாளர் பகவான் சிங் சோஹன், ''ராகுலைப் பற்றிய ராம்தேவின் கருத்து நாட்டில் உள்ள அனைத்து பெண்களையும் அவமதிப்பதுபோல் உள்ளது. அவரின் தலையை கொண்டுவருபவருக்கு ஒரு கோடி ரூபாய் பரிசு அளிப்பேன்'' என்றார். ராம்தேவின் கருத்துக்கு அவரைத் தூக்கிலிட வேண்டும் என்று கட்சித் தலைவர் மாயாவதி ஏற்கெனவே கோரிக்கை விடுத்ததைத் தெரிவித்து, தனது கருத்தை நியாயப்படுத்தவும் செய்தார்.</p>
<p class="content"> </p>
<p class="content"><span style="color: #0000ff">வென்றால் பிரதமர்... தோற்றால் டீ வியாபாரி! </span></p>
<p style="text-align: center"><span style="color: #0000ff"><img align="middle" width="572" height="453" alt="" src="http://www.vikatan.com/jv/2014/05/zmziyt/images/p36.jpg"></span></p>
<p class="content">'என்னுடைய டீ கூஜா தயாராக இருகின்றது. தோற்றால் டீ விற்க கிளம்பிவிடுவேன்’ என்று கூறியுள்ளார் பி.ஜே.பி. பிரதமர் வேட்பாளர் நரேந்திர மோடி. அமேதி தொகுதியில் ராகுல் காந்தியை எதிர்த்து பி.ஜே.பி. சார்பில் போட்டியிடும் ஸ்மிர்தி ராணியை ஆதரித்து பிரசாரம் மேற்கொண்ட நரேந்திர மோடி, ''நான் வளமான ஒரு மாநிலத்தின் முதல் மந்திரியாக நான்காவது முறை பதவி வகித்து வருகிறேன். ஆனால், எனது தாயார் சமீபத்தில் வாக்களிப்பதற்கு ஆட்டோ ரிக்‌ஷாவில்தான் வந்தார். 'ஒரு டீ வியாபாரியா, ஆட்சியாளர்களை மாற்றிவிடப்போகிறான்? என்று அவர்கள் ஆச்சர்யப்படுகிறார்கள். ஏழை குடும்பத்தில் பிறப்பதும், டீ வியாபாரியாக இருந்ததும் ஒரு குற்றமா? ஒரு டீ வியாபாரியின் கௌரவம் உங்கள் கையில்தான் இருக்கிறது. இந்த போராட்டத்தில் நான் தோற்றுப்போனால், எனது கூஜா தயாராக இருக்கிறது நான் பாட்டுக்கு டீ விற்க கிளம்பிவிடுவேன். நான் ஊழலில் ஈடுபடவும் மாட்டேன். பிறரின் ஊழல்களை அனுமதிக்கவும் மாட்டேன்'' என பேசியுள்ளார். ஓட்டு வாங்க எப்படி எல்லாம் பேச வேண்டியிருக்கு..!</p>
<p class="content"><span style="color: #0000ff">பயத்தில் ராகுல்! </span></p>
<p style="text-align: center"><span style="color: #0000ff"><img align="middle" width="550" height="397" alt="" src="http://www.vikatan.com/jv/2014/05/zmziyt/images/p37.jpg"></span></p>
<p class="content">தேர்தல் சமயத்தில் அரசியல் களம் சூடுபிடிப்பது வழக்கம். அதுவும் ராகுல் போட்டியிடும் அமேதி தொகுதி என்றால் கேட்கவும் வேண்டுமா..? வாக்குப்பதிவு நாளில் ராகுல் தொகுதிக்குள் இருக்கும் பல்வேறு வாக்குச் சாவடிகளுக்கும் நேரில் சென்றார். அப்போது புல்வா என்ற கிராமத்தின் பள்ளியில் உள்ள பூத்துக்குள் அவர் சென்று பார்த்தபோது அங்குள்ள கரும்பலகையில் தாமரை படம் வரையப்பட்டு இருந்தது.</p>
<p class="content">பள்ளிச் சிறுவர்கள் சாக்பீஸால் கிறுக்கிய அந்த ஓவியத்தை யாருமே கண்டுகொள்ளாமல் விட்டிருந்தனர். ஆனால், அதனை சீரியஸ் பிரச்னையாக்கி தேர்தல் ஆணையத்திடம் புகார் செய்துவிட்டார் ராகுல். 'அட... சின்னப் பசங்க கிறுக்கிய படத்துக்கு புகார் கொடுக்கும் அளவுக்கு ராகுலுக்குத் தோல்வி பயம் வந்துடுச்சே...’ என பி.ஜே.பி-யினர் கிண்டலடிக்க ஆரம்பித்துவிட்டனர். சின்னப்புள்ளத்தனமால்ல இருக்கு!</p>
<p class="content"><span style="color: #0000ff">சாதியைக் கையில் எடுக்கும் மோடி! </span></p>
<p style="text-align: center"><span style="color: #0000ff"><img align="middle" width="575" height="397" alt="" src="http://www.vikatan.com/jv/2014/05/zmziyt/images/p37a.jpg"></span></p>
<p class="content">தேர்தல் பிரசாரத்தில் பிரியங்கா காந்திக்கும் நரேந்திர மோடிக்கும் இடையேதான் இப்போது வார்த்தைப்போர் தீவிரமடைந்துள்ளது. மோடி தரம்தாழ்ந்த அரசியல் செய்வதாக பிரியங்கா காந்தி குற்றம் சாட்ட... ட்விட்டர் இணையதளத்தில் இதற்கு பதில் அளித்துள்ளார் மோடி. ''சமூகத்தில் நான் பிற்படுத்தப்பட்ட சாதியில் இருந்து வந்தவன். இதன் காரணமாக எனது வார்த்தையை அவர்கள் தரம் <img align="right" width="150" height="300" alt="" src="http://www.vikatan.com/jv/2014/05/zmziyt/images/p37c.jpg">தாழ்ந்த அரசியல் எனக் கூறுகின்றனர்'' என அவர் தெரிவித்துள்ளார். இதுவரை நாடு, வளர்ச்சி, ஊழல் என்று பேசிவந்த மோடி, முதன்முறையாக சாதியைக் கையில் எடுக்க பரபரக்கிறது அரசியல் வட்டாரம். உத்தரப்பிரதேச மாநிலத்தில் பிற்படுத்தப்பட்டவர்களின் வாக்குகளை குறிவைக்கும்விதமாகவே மோடி தன்னைப் பிற்படுத்தப்பட்ட வகுப்பைச் சேர்ந்தவர் என்று கூறிக்கொள்வதாக காங்கிரஸ் குற்றம்சாட்டியுள்ளது.</p>
<p class="content"><strong><span style="color: #0000ff">முதலில் தேர்தல்... அடுத்துதான் திருமணம்! </span></strong></p>
<p class="content">மேற்குவங்கத்தில், திரிணாமுல் காங்கிரஸ் கட்சியைச் சேர்ந்தவர் சவுமித்ர கான். 34 வயதான இவருக்கு திருமணம் செய்ய முடிவெடுக்கப்பட்டு, திருமண தேதியும் குறிக்கப்பட்டது. திருமண ஏற்பாடுகள் மும்முரமாக நடந்தபோது, திரிணாமுல் மக்களவைத் தேர்தல் வேட்பாளர்கள் பட்டியலில் இவரது பெயர் இடம்பெற்றது தெரியவந்தது. அந்தக் கட்சியின் சார்பில் பிஸ்னுபூர் மக்களவைத் தொகுதியில் போட்டியிட அறிவிக்கப்பட்டிருந்தார். கடந்த மே 7-ம் தேதி இந்தத் தொகுதியில் வாக்குப்பதிவு நடந்த நிலையில், திருமணத்தைத் தள்ளிவைத்துவிட்டு தேர்தல் முடிவுக்காகக் காத்திருக்கிறார். ''மம்தா பானர்ஜி வேட்பாளராக என்னைத் தேர்ந்தெடுத்தது மிகவும் மகிழ்ச்சியளிக்கிற செய்தி. அவர் என்னைத் தேர்ந்தெடுப்பார் என்று நினைக்கவே இல்லை. திருமணத்துக்கான அனைத்து ஏற்பாடுகளும் செய்துவிட்ட நிலையில் வேட்பாளராகத் தேர்ந்தெடுக்கப்பட்ட செய்தி வந்தது. அதனால் தேர்தல் முடிவு வரும்வரை திருமணத்தைத் தள்ளிவைத்துள்ளோம்'' என்கிறார்.</p>
<p class="content">தேர்தல் முடிவு, திருமணத்தைப் பாதிக்காமல் இருந்தால் சரிதான்!</p>
<p class="content"><span style="color: #0000ff">இதிலுமா தமிழகத்தைப் பின்பற்றுவது? </span></p>
<p class="content">வாக்குப்பதிவு முடிந்ததும் தமிழகத்தைப்போலவே பெங்களூரிலும் மின்வெட்டு அமலுக்கு வந்துள்ளது. அதிகபட்சமாக நாள் ஒன்றுக்கு இரண்டு மணி நேரமும், மாநிலத்தின் பிற பகுதிகளில் 6 மணி நேரம் வரையிலும் மின்வெட்டு அமலுக்கு வந்துள்ளது. ''கோடை காரணமாக மின் தேவை அதிகரித்துள்ளதாலும், ரெய்ச்சூர் அனல் மின்நிலையக் கோளாறால் மின்தொகுப்புக்கு வரவேண்டிய 1,000 மெகா வாட் மின்சாரம் நிறுத்தப்பட்டுள்ளதாலும், பெங்களூரில் மின்வெட்டு அமல்படுத்தப்பட உள்ளது'' என்று விளக்கம் அளித்துள்ளார் அந்த மாநில மின்துறை அமைச்சர் டி.கே.சிவகுமார். இதுவரை, 'மின்சாரத்தில் தன்னிறைவு மிக்க மாநிலமாக கர்நாடகா உள்ளது’ என்று கூறிவந்த சிவகுமார், 'குப்புற விழுந்தாலும் மீசைல மண் ஒட்டுல’ என்ற கதையாக, ''தமிழகம் அளவுக்கு கர்நாடகாவில் மின் தட்டுப்பாடு இல்லை'' என இப்போது கூறி வருகிறார்.</p>
<p class="content">அம்மா உணவகத்துக்குப் பதில் சித்து கேன்டீன் ஆரம்பிக்கலாம். தப்பில்லை. கரன்ட் கட் விவகாரத்தில்கூடவா தமிழகத்தை ஃபாலோ பண்றது?</p>
<p class="content"><span style="color: #0000ff">வளைத்துப் போட்ட வலைதளங்கள்! </span></p>
<p class="content">முன் எப்போதும் இல்லாத வகையில் இந்தத் தேர்தலில் சமூக வலைதளங்களின் பங்களிப்பு அதிகம். என்னதான் தேர்தல் ஆணையம் வலைதளங்களுக்குக் கிடுக்கிப்பிடி போட்டபோதிலும் ஃபேஸ்புக், ட்விட்டர், பிளாக் போன்றவற்றின் மூலமாக அரசியல் கருத்துக்கள் விறுவிறுப்பாக விவாதிக்கப்பட்டன.</p>
<p class="content">இந்தியாவில் 10 கோடி பேர் ஃபேஸ்புக் அக்கவுன்ட் வைத்துள்ள நிலையில், அவர்களில் சுமார் ஒன்றரை லட்சம் பேர் நரேந்திர மோடியைக் கவனிப்பவர்களாக இருக்கிறார்கள்.  </p>
<p class="content">வலைதளங்களில் வரும் விமர்சனங்கள் சில தொகுதிகளின் நிலவரத்தையே மாற்றும் அளவுக்கு போய் விட்டதாக அரசியல்வாதிகள் கருதுகிறார்கள். வலைதளங்களின் விமர்சனங்களைக் கவனிக்காமல் விட்டுவிட்டோமே என, காலம் கடந்து இப்போது கவலைப்படுகிறார்கள் சிலர். இப்படி வாக்கு எண்ணிக்கை முடியும் வரை கலக்கத்துடனேயே காலம் கழிக்கும் நிலைமை வந்துவிட்டதே என்று கவலைப்படுகிறார்கள் பல்வேறு கட்சிகளையும் சேர்ந்த அரசியல் பிரபலங்கள்.</p>
<p class="content"> </p>
<p class="content">தொகுப்பு: ஆண்டனிராஜ், ச.ஜெ.ரவி</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கழுகார் பதில்கள்!</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff6600">பொன்விழி,</span> அன்னூர்.</p>
<p class="content"> <span style="color: #0000ff">ஆயிரம் படங்களுக்கு மேல் இசை அமைத்து, மத்திய, மாநில விருதுகள் பெற்றும் இளையராஜாவுக்கு தாதாசாகேப் பால்கே விருது இன்னும் கிடைக்கவில்லையே... ஏன்? </span></p>
<p style="text-align: center"><span style="color: #0000ff"><img alt="" align="middle" width="600" height="312" src="http://www.vikatan.com/jv/2014/05/zmziyt/images/p8.jpg"></span></p>
<p class="content">பால்கே விருது மட்டுமல்ல... உண்மையில் வரவேண்டிய எத்தனையோ விருதுகள் ராஜாவுக்கு பாக்கி இருக்கிறது. ஆனாலும் இளையராஜா இந்த விருதுகள் வந்தால் மட்டுமா பெருமை அடையப்போகிறார்? திண்ணையில் பாடிக்கொண்டு இருந்த பண்ணைபுரத்து பைந்தமிழ்க் குயில் இப்போது நாடுகள் கடந்து தமிழர் உள்ளங்களில் எல்லாம் கூடுகட்டி வாழ்ந்துகொண்டு இருக்கிறது. வயது கடந்தவர்களின் வானத்தில் இன்னும் இளமை ஜொலிக்கவைக்கும் வானவில்தான் இளையராஜா. நித்திரை வராமல் புரண்டு படுப்பவர்களுக்கு தூக்க மாத்திரை. காலை நேரத்துக் கவலையைக் கரைக்கும் கானக டானிக். 'செவி உள்ளவர்கள் கேட்கக் கடவது’ என்பதே ராஜா விதைத்து வைத்துவிட்ட வேதம். அப்புறம் எதற்கு விருதுகளை வேண்டி நிற்கும் வேதனை? விடுங்கள்!</p>
<p class="content"> <span style="color: #ff6600">த.சிவாஜி மூக்கையா</span>, தர்காஸ்.</p>
<p class="content"><span style="color: #0000ff">அரசியல்வாதிகளிடம் எதை ஞாபகப்படுத்தக் கூடாது? </span></p>
<p class="content">அவர்களது பழைய வாக்குறுதிகளை! பி.ஜே.பி-யை ஆதரித்து ஜெயலலிதா பேசியதை; காங்கிரஸுக்கு அனுசரணையாக கருணாநிதி பேசியதை; விஜயகாந்த்தை விமர்சித்து அன்புமணி பேசியதை; பி.ஜே.பி-யை விமர்சித்து வைகோ பேசியதை; ஜெயலலிதாவை ஆதரித்து கம்யூனிஸ்ட்கள் பேசியதை... ஞாபகப்படுத்தினால் அவர்களுக்குப் பிடிக்குமா?</p>
<p class="content"> <span style="color: #ff6600">லட்சுமிகாந்தம்</span>, வேலூர்( நாமக்கல்).</p>
<p class="content"><span style="color: #0000ff">குண்டுவெடிப்பு சம்பவத்திலும் கருணாநிதியும் ஜெயலலிதாவும் அறிக்கைப்போர் நடத்துகிறார்களே? </span></p>
<p class="content">இந்த அக்கப்போரைத்தானே இத்தனை வருடங்களாகப் பார்த்துக்கொண்டு இருக்கிறோம். ஆக்கபூர்வமான ஆலோசனைகள் சொல்வதாக இல்லாமல் ஒருவரை ஒருவர் பழிதூற்றி அறிக்கை விட்டு எது விவகாரமோ அதனை மறக்க வைக்கிறது. இவர்கள் சண்டையையே மக்கள் வேடிக்கைப்பார்க்க வேண்டிய நிர்ப்பந்தத்தை இருவருமே உருவாக்கிவிடுவார்கள். இந்த தனிமனித சண்டைதான் எல்லாப் பிரச்னைகளின் உண்மைத்தன்மையை அறிய முடியாமல் தடுக்கிறது. இது அவர்கள் இருவரின் பலமான தந்திரம்!</p>
<p class="content"> <span style="color: #ff6600">எஸ்.ராஜேந்திரன்,</span> கபிஸ்தலம்.</p>
<p class="content"><span style="color: #0000ff">பி.ஜே.பி. ஆட்சிக்கு வரமுடியாமல் போய், எதிர்க்கட்சி வரிசைதான் என்ற நிலை வந்தால், நரேந்திர மோடி நாடாளுமன்ற எதிர்க்கட்சித் தலைவராகத் தேர்ந்தெடுக்கப்படுவாரா? அல்லது, எம்.பி. பதவியை ராஜினாமா செய்துவிட்டு குஜராத் முதல்வராகத் தொடர்வாரா? </span></p>
<p class="content">நன்றாகக் கவனியுங்கள்! 'அடுத்து பி.ஜே.பி. ஆட்சிதான்’, 'எங்களுக்கு 300 எம்.பி-க்கள் கிடைக்கும்’ என்று எல்லா மேடைகளிலும் சொல்லிவருகின்ற மோடி, இதுவரை குஜராத் முதல்வர் பதவியை ராஜினாமா செய்யவில்லை. எதற்கும் பத்திரமாக இருக்கட்டும் என்றுதான் அதனை அப்படியே வைத்துக்கொண்டு இருக்கிறார். நீங்கள் சொல்வது மாதிரி அவர் பிரதமர் ஆக முடியாமல் போனால், நாடாளுமன்றத்தில் அங்கம் வகிப்பதுதான் அவருக்கு மரியாதை தரக்கூடியதாக இருக்கும். மீண்டும் அவர் குஜராத் முதல்வராகத் தொடர்வது சரியாக இருக்காது.</p>
<p class="content">'இந்தப் போராட்டத்தில் எனக்கு பின்னடைவு ஏற்பட்டால் நான் மீண்டும் டீ விற்றுப் பிழைக்கத் தயார்’ என்று சென்டிமென்ட் ஸ்டன்ட் அடித்துள்ளார். உங்கள் கேள்வியில் இதை ஏன் சேர்க்கவில்லை?  </p>
<p class="content"> <span style="color: #ff6600">பா.ஜெயப்பிரகாஷ்</span>, சர்க்கார்பதி.</p>
<p class="content"><span style="color: #0000ff">'தி.மு.க-வைப் பொறுத்தவரை நாடாளுமன்ற வெற்றி என்பது ஒரு குடும்பத்துக்குத்தான் பயன்படுமே தவிர, பொதுமக்களுக்கு பயன்படாது’ என்று சோ சொல்லியிருக்கிறாரே? </span></p>
<p class="content">அ.தி.மு.க-வின் வெற்றி யாருக்கு பயன்படும் என்பதையும் சோ சொல்லியிருக்க வேண்டும்.</p>
<p class="content"> <span style="color: #ff6600">லா.ரா.கணபதி</span>, மடிப்பாக்கம்.</p>
<p class="content"><span style="color: #0000ff">மே 16...? </span></p>
<p class="content">அரசியல்வாதிகளின் குணம் மாறும் நாளாக அது இருக்கும். அச்சம், அதிர்ச்சி, ஆனந்தம், பண்பு, பயம், பீதி, நடிப்பு, குரூரம், கோபம், கொந்தளிப்பு, வஞ்சம், வாழ்க, ஒழிக, கண்ணியம், கனிவு, பாசம்_ என்ற 16 வகையான குணாம்சத்தில் யாருக்கு எது என்பதுதான் மே 16-ம் நாள் தெரியவரும்!</p>
<p class="content"> <span style="color: #ff6600">அர்ஜுனன்.ஜி., </span>திருப்பூர்-7.</p>
<p class="content"><span style="color: #0000ff">வாக்களித்தப் பின் நரேந்திர மோடி தாமரைச் சின்னத்தைக் காட்டி பேட்டி அளித்தது சரியா? </span></p>
<p class="content">தவறு. வாக்குச்சாவடிக்கு முன் தேர்தல் சின்னத்தை காட்டுவதோ, அது சம்பந்தமான பேட்டிகள் தருவதோ தவறு. தேர்தல் ஆணையத்தின் வழக்கு நியாயமானதுதான்!</p>
<p class="content"> <span style="color: #ff6600">வி.பரமசிவம்,</span> சென்னை-25.</p>
<p class="content"><span style="color: #0000ff">வரிசையைப் புறக்கணித்து குறுக்கு வழியில் ஓட்டுப் போடச் சென்ற நடிகர் சிரஞ்சீவியைத் தடுத்து நிறுத்தி வரிசையில் நிற்கவைத்த ராஜா கார்த்திக் என்ற இளைஞரின் செயல் பற்றி? </span></p>
<p class="content">ராஜா கார்த்திக் என்ற அந்த இளைஞரின் துணிச்சல் பாராட்டுக்கு உரியது. 'எஃகு போல் இதயம் கொண்ட இளைஞர்களுக்கு கையில் வாள் தேவையில்லை’ என்றார் கவிஞர் இக்பால். அப்படிப்பட்ட இளைஞர் அவர். இந்த துணிச்சல் அனைவருக்கும் வர வேண்டும்.</p>
<p class="content"> <span style="color: #ff6600">எஸ்.பி.பாபு</span>, முள்ளக்காடு.</p>
<p class="content"><span style="color: #0000ff">மத்திய, மாநில அரசுகள் ஒருங்கிணைந்து செயல்படாததே குண்டுவெடிப்புக்கு காரணமா? </span></p>
<p class="content">சட்டம் ஒழுங்கு, தீவிரவாதச் செயல்கள் தடுப்பு, உள்நாட்டு பாதுகாப்பு ஆகிய விவகாரங்களில் மத்திய, மாநில அரசுகள் ஒருங்கிணைந்து செயல்பட வேண்டும். ஏனென்றால் தீவிரவாத அமைப்புகள் குறிப்பிட்ட மாநில எல்லைக்குள் மட்டும் செயல்படுவது இல்லை. மாநிலங்கள் தாண்டி, நாடுகள் தாண்டி செயல்படுகின்றன. எனவே, தகவல் பரிமாற்றம் என்பது மிக மிக முக்கியமானது. மற்ற மாநிலங்களில் நடக்கும் வெடிகுண்டு சம்பவங்களைக்கூட தமிழக போலீஸார் உன்னிப்பாகக் கவனித்தால் மட்டுமே இங்கு பல்வேறு முன்னேற்பாடுகளைச் செய்ய முடியும். 'ஆந்திர எல்லையில் போய் வெடித்திருந்தால் நாம் கவலைப்படத் தேவையில்லை’ என்று சமாதானம் சொல்லிக்கொள்ள முடியாது.</p>
<p class="content">சென்னை சென்ட்ரல் சம்பவத்தில்கூட, விசாரணையை அவசர அவசரமாக மாநில சி.பி.சி.ஐ.டி. போலீஸாரிடம் தமிழக அரசு ஒப்படைத்திருக்க வேண்டாம். மத்திய அரசுடன் கலந்தாலோசனை செய்து எந்த அமைப்பிடம் விசாரணையை ஒப்படைப்பது என்று முடிவெடுத்த பிறகு செயல்படுத்தி இருக்கலாம்.</p>
<p style="text-align: center"><img alt="" align="middle" width="600" height="74" src="http://www.vikatan.com/jv/2014/05/zmziyt/images/question1.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மிஸ்டர் கழுகு: 'கோடி' சிக்கலில் கோச்சடையான்?</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="550" height="413" src="http://www.vikatan.com/jv/2014/05/zmziyt/images/p44.jpg"></p>
<p class="content">''ஒரு பக்கம் 'லிங்கா’ சந்தோஷத்தில் இருந்தாலும் இன்னொரு பக்கம் 'கோச்சடையான்’ வருத்தத்தில் இருக்கிறார்கள் ரஜினியின் ரசிகர்கள். ரஜினி ரணத்தில் இருப்பதாக வரும் தகவல்கள் ரசிகர்களை கொந்தளிக்கவும் வைத்துள்ளது'' - என்றபடியே உள்ளே வந்தார் கழுகார்.</p>
<p class="content"> </p>
<p class="content">''ரஜினியின் திரையுலக வரலாற்றிலேயே முதன்முறையாக ரிலீஸ் தேதி அறிவிக்கப்பட்டு பின்னர் தள்ளிவைக்கப்பட்ட முதல் படம் 'கோச்சடையான்’.  ரஜினியின் சமீபத்திய  திரைப்படங்களில் தோல்விப் படங்களை விரல்விட்டுத்தான் எண்ண முடியும். அந்தளவுக்கு தயாரிப்பாளர், விநியோகஸ்தர், தியேட்டர் அதிபர் என எல்லோருக்கும் ரஜினி படங்கள் லாபத்தை கொட்டிக் கொடுத்தது. 'பாபா’, 'குசேலன்’ தோல்வியின்போதுகூட பாதிக்கப்பட்ட நபர்களைக் கூப்பிட்டு நஷ்டஈடு தொகையை கொடுத்து தன் பெயரைக் காப்பாற்றித் திரையுலகத்தினரைப் பிரமிக்கவைத்தார் ரஜினி. வழக்கமாக தனது படங்களை மூன்று மாதங்களுக்குள் முடித்து கொடுத்துவிடுவது ரஜினியின் வழக்கம். 'குரு சிஷ்யன்’ படத்தை ஒரே மாதத்தில் நடித்து கொடுத்தார் என்று சொல்வார்கள். ஆனால், இப்போது 'கோச்சடையான்’ படத்துக்காக இரண்டரை வருஷம் காத்திருந்தார்!''</p>
<p class="content">''ஆமாம்!''</p>
<p class="content">''எப்போது 'ராணா’ படத்துக்கு பூஜை போட்டாரோ... அப்போது இருந்தே அவருக்குப் பிரச்னைகள் ஆரம்பம் ஆனது. உடல்நிலை பாதிக்கப்பட்டு சிங்கப்பூரில் சிகிச்சைப் பெற்று ஆரோக்கியத்துடன் திரும்பினார். பாவம்! உடல்நிலை தேறியவரை ஓய்வு எடுக்கக்கூட விடவில்லை மகள்.  'ச்சும்மா அனிமேஷன் படம்தான்பா... ரொம்ப ஸ்ட்ரெயின் எடுக்க வேணாம். ப்ளீஸ்ப்பா?’ என்று செல்ல மகள் சௌந்தர்யா அன்புடன் கெஞ்ச... பாசத்தில் படத்தில் நடிக்க தலையசைத்தார் ரஜினி. 'கோச்சடையான்’ ஆரம்பமானது இப்படித்தான். உலகம் முழுக்க திரைப்படங்களை தயாரித்து வரும் ஈராஸ் நிறுவனத்தின் பிரதிநிதியான டாக்டர் முரளி மனோகர் தயாரிப்பாளராக நியமிக்கப்பட்டார். அனிமேஷன் டெக்னாலஜி அறியாத ரஜினி முதலில் தர்ம சங்கடத்தில் நெளிந்தார். 'எனக்கு மோஷன் கேப்சர் அனிமேஷன் பத்தி எதுவுமே தெரியாது. முரளி மனோகரும், ரவிக்குமாரும்தான் என்கிட்ட இதுபற்றிச் சொன்னாங்க. அதுக்கப்புறம்தான் நான் நடிக்கறதுக்கே ஒப்புக்கிட்டேன்’ என்று மனம்திறந்து வாக்குமூலம் கொடுத்தார் ரஜினி. படத்தில் சரத்குமார், நாசர், ஆதி, தீபிகா படுகோன் என்ற நட்சத்திரப் பட்டாளத்தையும் சேர்த்துக் கொண்டார்கள்.''</p>
<p style="text-align: center"><img alt="" align="middle" width="600" height="430" src="http://www.vikatan.com/jv/2014/05/zmziyt/images/p44a.jpg"></p>
<p class="content">''இதில் சிக்கல் எங்கு ஆரம்பம் ஆனது?''</p>
<p class="content">''தயாரிப்பாளர் முரளி மனோகர் ஏற்கெனவே 'மாற்றான்’ படத்தை விநியோகித்ததின் மூலம் 12 கோடி அதன் தயாரிப்பாளருக்குத் தரவேண்டி இருந்தது. 'கோச்சடையான்’ படத்துக்காக முன்கூட்டியே 26 கோடி ரூபாயை விநியோகதர்களிடம் வாங்கி இருந்ததாகவும் சொல்கிறார்கள். மொத்தம் 38 கோடியை செட்டில் செய்தால்தான் 'கோச்சடையான்’ படத்தை வெளியிட விடுவோம் என்று இரண்டு தரப்பும் முதலில் முட்டுக்கட்டை போட்டது. இந்தத் தகவலை முன்கூட்டியே உமக்குச் சொல்லியிருந்தேன். 'சிக்கலில் கோச்சடையான்’ என்ற பெட்டிச் செய்தியாகவும் வெளியிட்டு இருந்தீர். விரைவில் செட்டில் செய்வதாக சொல்லிக்கொண்டே இருந்த முரளி மனோகர், எப்படியோ 20 கோடி புரட்டி செட்டில் செய்தார். மீதமுள்ள 18 கோடியை படத்தின் ரிலீஸின்போது பார்த்துக்கொள்ளலாம் என்று சொல்ல... ஒருவழியாக விநியோகஸ்தர்கள் படத்தின் ரிலீஸுக்கு ஒப்புக்கொண்டனர். பரபரவென பட வெளியீட்டுக்கான பணியில் இறங்கினர். தமிழகத்தில் 3டி வசதி கொண்ட தியேட்டர்கள் குறைவு. குறைந்த பட்சம் 100 தியேட்டருக்கு மட்டுமே 3டி கண்ணாடி அணிந்து 'கோச்சடையான்’ படம் பார்க்கும் திரைப்படப் பிரதிகள் தயார் செய்யப்பட்டன. 500 தியேட்டர்களுக்கு 'கோச்சடையான்’ 2டி படத்துக்கான பிரதிகளை மும்பையில் ரிலையன்ஸுக்கு சொந்தமான லேபில் தயார் செய்தனர். தமிழ்நாட்டின் எல்லா தியேட்டர்களிலும் முன்பதிவு பரபரப்பாகத் துவங்கியது. ரஜினி ரசிகர்கள் கட்-அவுட் பாலாபிஷேகம் என்று ஜெகஜ்ஜோதியாகக் கிளம்பினர்.''</p>
<p class="content">''ம்!''</p>
<p class="content">''கடந்த 6-ம் தேதி ராகவேந்திரா மண்டபத்தில் ரஜினி ரசிகர்களை அழைத்து லதா ரஜினியும், சௌந்தர்யாவும் 'கோச்சடையான்’ ரிலீஸ் புரமோஷன் குறித்து கலந்துரையாடி ரசிகர்களை உற்சாகப்படுத்தி னர். எல்லாம் சுமுகமாக போய்க்கொண்டு இருந்த நேரத்தில் திடீரென புது இடி 'கோச்சடையான்’ படத்தைத் தாக்கியது. இந்தப் படத்துக்காக முரளி மனோகர், ஒரு வங்கியில் 21 கோடி ரூபாய் பணத்தை கடனாக வாங்கியது தெரியவந்தது. 'எங்களிடம் வாங்கிய 21 கோடி ப்ளஸ் வட்டியை செலுத்திவிட்டுப் படத்தை வெளியிடவும்’ என்று மும்பையில் உள்ள லேப் நிறுவனத்துக்கு கடிதம் கொடுத்தது அந்த வங்கி. இதனால் ஆடிப்போனது 'கோச்சடையான்’ டீம்.  அதுவும் மகளின் பாசத்துக்காக 'கோச்சடையான்’ படத்துக்கு சம்பளம் வாங்காமல் நடித்த ரஜினி அதிர்ச்சியில் உறைந்துபோனார். நிம்மதி இல்லாமல் ரஜினி பெங்களூருக்குப் பறந்தார். எப்போதுமே தனது ஒரு படத்தை ரிலீஸ் செய்துவிட்டு சில மாதங்கள் ஓய்வு எடுத்துவிட்டு, அதன் பிறகே அடுத்தப்பட அறிவிப்பை வெளியிடுவார் ரஜினி. ஆனால் 'கோச்சடையான்’ குடைச்சலில் இருந்து தப்பிக்கவே 'லிங்கா’ பட அறிவிப்பை வெளியிட்டு படபூஜைபையும் படப்பிடிப்பையும் பெங்களூரில் நடத்திக்கொண்டு இருக்கிறார் ரஜினி என்கிறார்கள்!''</p>
<p class="content">''அடுத்து..?''</p>
<p class="content">''கடந்த 7-ம் தேதிவரை 'கோச்சடையான்’ ரிலீஸ் விவகாரத்தில் ரஜினி நுழைவார் என்று முரளி மனோகர் எதிர்பார்த்தாராம். அதுமட்டும் இல்லாமல், 'படத்துக்கு நான் பொறுப்பு. பணப் பிரச்னை எது இருந்தாலும் அடுத்த படத்தில் பார்த்துக்கொள்ளலாம்’ என்று ரஜினி உறுதி கொடுப்பார் என்று தயாரிப்பு தரப்பு எதிர்பார்த்தது. அதற்காக ரஜினியிடம் முயற்சியும் செய்தனர். 'நோ... நோ... 'கோச்சடையான்’ வேற.. 'லிங்கா’ படம் வேற. ரெண்டையும் லிங்க் பண்ணி கன்ஃப்யூஸ் பண்ணாதீங்க!’ என்று கறாராக மறுத்துவிட்டார் ரஜினி. தன்னுடைய மகளுக்காக நடித்துக்கொடுத்த படம் இவ்வளவு சிக்கலை ஏற்படுத்தும் என்று ரஜினி எதிர்பார்க்கவில்லை’ என்றும் சொல்கிறார்கள். மே 23-ம் தேதி ரிலீஸ் என்று சொல்லப்பட்டாலும் அதற்குள் இந்தப் பிரச்னை தீருமா எனத் தெரியவில்லை என்றும் சொல்கிறார்கள். உலகமே எதிர்பார்த்த பெரும் செலவில் உருவாக்கப்பட்ட 'ஸ்பைடர் மேன்’ 3டி திரைப்படம் பல ஆயிரம் கோடி வசூலை வாரியிறைக்கும் என்ற கனவோடு மே 1-ம் தேதி வெளிவந்தது. எதிர்பார்த்துபோல படம் பெரிதாகப் பேசப்படவில்லை. அடுத்து மே 16-ல் 'காட்ஸில்லா’ 3டி படம் திரைக்கு வரப்போகிறது. அதன்பின் 'கோச்சடையான்’ படம் எப்படி எப்போது ரிலீஸாகப்போகிறதோ? பார்ப்போம்!'' என்றபடி அடுத்த மேட்டருக்குத் தாவினார்.</p>
<p class="content">''ஜெயலலிதா மீதான சொத்துக்குவிப்பு வழக்கு பரபரப்பாக பெங்களூரு நீதிமன்றத்தில் நடந்து கொண்டு இருக்கிறது. புதுப் புது மனுக்களை ஜெயலலிதா தரப்பு தாக்கல் செய்துவருகிறது என்று சொல்லியிருந்தேன் அல்லவா? இந்த மனுக்கள் மீது கடந்த 5-ம் தேதி விசாரணை நடந்தது. 'சொத்துக்குவிப்பு வழக்கில் சம்பந்தப்பட்டுள்ள கம்பெனிகளை விடுவிக்கக்கோரி நாங்கள் தாக்கல் செய்துள்ள மனுக்களை முதலில் விசாரிக்க வேண்டும். அதுவரை மூல வழக்கு விசாரணையை நிறுத்திவைக்க வேண்டும் என்று சென்னை உயர் நீதிமன்ற நீதிபதி அருணா ஜெகதீசன் உத்தரவு பிறப்பித்துள்ளார். அதன் அடிப்படையில் விசாரணை நடத்த வேண்டும்’ என்று ஜெயலலிதாவின் வழக்கறிஞர் பி.குமார் வாதிட்டார். ஆனால், அதனை அரசு வழக்கறிஞர் மறுத்தார்.</p>
<p class="content">இரண்டு தரப்பு விசாரணையையும் கேட்ட நீதிபதி ஜான்மைக்கேல் டி.குன்கா, 'இந்த சொத்துக்குவிப்பு வழக்கு கடந்த 14 ஆண்டுகளாக நடந்து வருகிறது. இந்த வழக்கை தினமும் நடத்தி விரைந்து முடிக்க வேண்டும் என்று உச்ச நீதிமன்றம் உத்தரவிட்டுள்ளது. அந்த அடிப்படையில் விசாரணையைத் தொடர்ந்து வருகிறோம். தங்களை விடுவிக்க வேண்டும் என்று நிறுவனங்கள் தாக்கல் செய்துள்ள மனுவை விசாரணைக்கு எடுத்துக் கொண்டோம். ஆனால், மூல வழக்கை நிறுத்திவிட்டு இந்த மனுவை விசாரிக்க வேண்டும் என்று தடைபோட முடியாது. மூல வழக்கின் தீர்ப்பை வழங்குவதற்கு முன் இந்த கம்பெனிகள் சம்பந்தமான மனு மீது தீர்ப்பு வழங்கப்படும்’ என்று தீர்ப்பளித்து உள்ளார். இது ஜெயலலிதா தரப்புக்கு அதிர்ச்சியை ஏற்படுத்தி உள்ளது!''</p>
<p class="content">''ஓஹோ!''</p>
<p class="content">''இதேபோல் வேறு கோரிக்கைகளை வைத்து அந்த கம்பெனிகள் வேறு சில மனுக்களையும் தாக்கல் செய்திருந்தது. அதனையும் நீதிபதி குன்கா தள்ளுபடி செய்தார். இதைத் தொடர்ந்து அரசு வழக்கறிஞர் தனது இறுதிக்கட்ட வாதத்தை தொடர்ந்து வருகிறார். இதுவரை சாட்சியம் அளித்தவர்கள் என்னென்ன சொல்லியிருக்கிறார்கள் என்பதை தொகுத்துக் கூறினார் பவானி சிங். சொத்துக்குவிப்பு வழக்கின் விசாரணை அதிகாரியாக இருந்தவர் நல்லம நாயுடு. அவர் அளித்த சாட்சியத்தின் சாராம்சத்தை பவானி சிங் தொகுத்துக் கூறினார். பிறகு பவானி சிங்கை பார்த்துப் நீதிபதி குன்கா, 'நீங்கள்  இந்த வழக்கின் முக்கியமான பகுதிகள் அனைத்தையும் மே 9 மற்றும் 15 ஆகிய தேதிகளில் தொகுத்துக் கூற வேண்டும்’ என்று சொல்லியிருக்கிறார். அது முடிந்ததும், மே 19-ம் தேதி குற்றம்சாட்டப்பட்டவர்கள் தங்களது தரப்பு சாட்சியங்களின் வாதங்களைத் தொகுத்துச் சொல்வார்கள். சுமார் ஒரு மாதங்கள் இதற்கு ஆகலாம். மே 15-ம் தேதி தி.மு.க. பொதுச்செயலாளர் அன்பழகன் தரப்பு வாதங்களை எழுத்து மூலமாக தாக்கல் செய்ய இருக்கிறார்கள். இந்த அடிப்படையில் பார்த்தால் ஜூன் இறுதிக்குள் அனைத்தும் முடிந்து ஜூலை முதல் வாரம் தீர்ப்பு தேதி அறிவிக்கப்படலாம் என்பதே இன்றைய நிலைமை என்கிறார்கள்!''</p>
<p class="content">''திடீர் பிரளயமாக இருக்கிறதே?''</p>
<p class="content"><img alt="" align="right" src="http://www.vikatan.com/jv/2014/05/zmziyt/images/p48.jpg">''14 ஆண்டுகளாக நடந்துவரும் விவகாரத்தில் இதனை திடீர் பிரளயம் என்று சொல்ல முடியுமா என்ன? இதனை ஜெயலலிதா தரப்பும் உன்னிப்பாக கவனித்துக்கொண்டுதான் இருக்கிறது.''</p>
<p class="content">''சொல்லும்!''</p>
<p class="content">''போஸ்டர், கட்-அவுட் வைத்து மதுரையில்தான் மல்லுக்கட்டுவார்கள் என்றால் திருச்சி தி.மு.க- விலும் இது தொடங்கிவிட்டது. முன்னாள் அமைச்சரும் மாவட்டச் செயலாளருமான கே.என்.நேருவுக்கும் முன்னாள் அமைச்சர் என்.செல்வராஜுக்குமான மோதல் பிரசித்தி பெற்றது. அமைதி யுத்தம் நடத்துவதில் இருவரும் கில்லாடிகள். கடந்த 5-ம் தேதி பிறந்தநாள் கொண்டாடிய செல்வராஜை வாழ்த்தி அவரது ஆதரவாளர்கள் அடித்த போஸ்டர், செல்வராஜைப் பாராட்டுவதாக மட்டும் இல்லாமல் நேருவை மறைமுகமாகத் திட்டுவதாகவும் அமைந்துவிட்டது. இது தலைமை வரை கொந்தளிக்க வைத்துள்ளது. 'பொதுவாழ்வில் குற்றமே இல்லாத கோமேதகமே, பிறரைக் கெடுக்காத பெருமதியாளனே, பதவிகள் மூலம் தன்னை வளப்படுத்திக் கொள்ளாதவனே, புறஞ்சொல்லாத புறநானூற்று வீரம், ஊர்ப் பணத்தில் உல்லாசம் புரியாதவன், உன்னால் முகவரி பெற்றவனும் துரோகம் இழைத்தாலும் துச்சமெனக் கருதுபவனே.....’ என்று போகிறதாம் அந்த கட்-அவுட். 'அடுத்தவரைத் திட்டித்தான் பிறந்தநாள் கொண்டாட வேண்டுமா?’ என்றும் 'தலைவருக்கும் தளபதிக்கும் துரோகம் செய்துவிட்டு வைகோவுடன் போய் துரோகம் செய்த செல்வராஜ் எல்லாம் துரோகத்தைப் பற்றி பேசலாமா?’ என்றும் நேரு ஆட்கள் கொந்தளிக்க ஆரம்பித்துள்ளார்கள். மதுரை, தஞ்சையைப்போல வெளிப்படையான மோதல் திருச்சியிலும் நடக்கும் என்கிறார்கள்'' என்று சொல்லிவிட்டு எழுந்த கழுகார், ''திருச்சி அ.தி.மு.க-வில் தேர்தல் செலவுகளை ஒழுங்காகப் பார்க்காமல் சுருட்டிக் கொண்டவர்களுக்கு சூடுவைக்கும் படலத்தை முதல்வர் தொடங்கியிருக்கிறாராம். இப்படியே வரிசையாக ஒவ்வொரு தொகுதியாக எடுக்க இருக்கிறாராம்'' என்று சொல்லிவிட்டுப் பறந்தார் கழுகார்.</p>
<p class="content">அட்டைப் படம்: 'தேர்ட் ஐ’ பிரகாஷ்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">முடிவுக்கு வந்த முல்லை பெரியாறு விவகாரம்!</div>
<div class="subtitle1">''உச்சநீதிமன்றத் தீர்ப்பு வரப்பிரசாதம்!''</div>
<div class="subtitle2"></div>
<div class="content" style="border-top:1px solid #DDD;">
<p class="content">முல்லை பெரியாறு அணை விவகாரத்தில் தமிழகத்தின் உரிமையை உச்ச நீதிமன்றம் நிலைநாட்டி இருக்கிறது. முல்லை பெரியாறு அணையில் 142 அடிக்கு நீரைத் தேக்கிவைக்கலாம் என்ற உச்ச நீதிமன்றத்தின் தீர்ப்பு தமிழகத்தின் மதுரை, தேனி, திண்டுக்கல், சிவகங்கை, ராமநாதபுரம் ஆகிய ஐந்து மாவட்ட மக்கள் மனதில் பால் வார்த்திருக்கிறது. தமிழகத்துக்கும் கேரளாவுக்குமான தண்ணீர் யுத்தம், தமிழகத்துக்குச் சாதகமாக முடிந்துள்ளது. ஆனால், கேரள அரசியல்வாதிகள் தங்களது சுயநல அரசியலுக்கு இந்த விவகாரத்தை மீண்டும் எடுக்க ஆரம்பித்து உள்ளார்கள்.</p>
<p class="content"> </p>
<p style="text-align: center"><img align="middle" width="485" height="507" alt="" src="http://www.vikatan.com/jv/2014/05/zmziyt/images/p2.jpg"></p>
<p class="content">முல்லை பெரியாறு அணை இரண்டு மாநில எல்லையில் இருப்பதால், இரண்டு மாநிலங்களும் தீராத மோதலை நடத்திவரக் காரணம் ஆனது. தலைமை நீதிபதி ஆரெம் லோதா மற்றும் நீதிபதிகள் லாட்டு, சந்திரமௌலி, கே.ஆர்.பிரசாத், மதன்பி லோகூர், ஒய்.எம்.இக்பால் கொண்ட குழு 158 பக்க அதிரடி தீர்ப்பு இந்த விவகாரத்துக்கான முற்றுப்புள்ளியாக அமைந்துவிட்டது. 2006-ம் ஆண்டு வந்த தீர்ப்பின் அசல் அப்படியே இருக்கிறது என்று சொல்லப்பட்டாலும் ஒன்று இரண்டு புதிய முடிவுகளையும் சொல்லியிருக்கிறது. அதில் முக்கியமானது... கேரள அரசு கொண்டுவந்த 'கேரள அணைகள் பாதுகாப்பு மசோதா சட்டம்’ செல்லாது என்பதுதான்.</p>
<p class="content">கேரள மாநிலத்தில் இருக்கும் அணைகள் அனைத்தும் மின்சாரம் எடுக்க மட்டும் பயன்படுத்தப்படுகிறது. ஆனால், தமிழகத்துக்கு அப்படி இல்லை. கோடிக்கணக்கான மக்களுக்கு <img align="right" width="116" height="500" alt="" src="http://www.vikatan.com/jv/2014/05/zmziyt/images/p3.jpg">குடிநீராக, லட்சக்கணக்கான விவசாய நிலங்களுக்குப் பாசன நீராக... என்று தமிழகத்தின் தென் மாவட்டங்களின் ஜீவநாடியாக முல்லை பெரியாறு திகழ்கிறது. அதனால்தான் கையளவுகூட நிலம் இல்லாத தேனி ஜெயபிரகாஷ், சீலையம்பட்டி சேகர், சின்னமனூர் ராமமூர்த்தி என்று மூன்று நபர்கள் தண்ணீருக்காக ரத்தத்தைத் தந்தார்கள். இந்த நேரத்தில் முல்லை பெரியாறுக்காக முதன்முதலில் ஐந்து மாவட்ட விவசாயிகள் சார்பில் வழக்கு தொடர்ந்த ராயப்பன்பட்டி ரத்தினவேல், கம்பம் அப்பாஸ், மேலூர் சீமான் என்று குழுவாக நீதி கேட்டு சென்னை உயர் நீதிமன்றத்தை நாடினார்கள். தமிழக அரசு இந்த வழக்கை தாமாக முன்வந்து எடுத்து இன்று வெற்றி கண்டிருக்கிறது.</p>
<p class="content">கம்பம் அப்பாஸ் நம்மிடம், ''35 ஆண்டுகளாக இந்தப் பிரச்னை இருக்கிறது. இந்தப் பிரச்னையால் 50 ஆயிரம் கோடி ரூபாய் பாதிப்பு. 17 ஆயிரம் மெகா வாட் மின்சாரம் உற்பத்தி பாதிப்பு, 24 ஆயிரம் மெட்ரிக் டன் உணவு உற்பத்தி பாதிப்பு. இதனால் நிறைய விவசாயிகள் இடம் பெயர்ந்துவிட்டனர். 2011-ல் கேரள அட்வகேட் ஜெனரல் தண்டபாணி கேரள உயர் நீதிமன்றத்தில் ஒரு பொதுநல வழக்கு தொடர்ந்தபோது, 'அணை பாதுகாப்பாக இருக்கிறது. அணை உடைந்தால் 43 குடும்பங்கள் மட்டும்தான் பாதிக்கும். அதுவும் ஒரு மணி நேரத்துக்குள் அவர்கள் பாதுகாப்பான இடத்துக்குச் சென்றுவிடலாம்’ என்று அபிடவிட் தாக்கல் செய்தார். ஆனால், எதையுமே காதில் வாங்கிக்கொள்ளாமல் தமிழ்மக்களின் விவசாய நிலங்களுக்குத் தண்ணீர் தராமல் இருப்பதற்குப் பல காரணங்களைச் சொல்லிவந்தது கேரள அரசு. உச்ச நீதிமன்றம் வழங்கிய தீர்ப்பு வாடிய விவசாயிகளுக்கு வரப்பிரசாதம்'' என்றார்.</p>
<p class="content">முல்லை பெரியாறு மீட்புக் குழுவைச் சேர்ந்த ரஞ்சித்குமார், ''142 அடிகள் தண்ணீர் தேக்குவதால் கேரளாவுக்குத்தான் பயன் அதிகம். காய்கறிகள், பால், இறைச்சி எல்லாமே இங்கிருந்துதான் கேரளாவுக்கு 60 சதவிகிதம் போய் சேருகிறது. இது அவர்களுக்கே தெரியும். தமிழக அரசு உடனடியாக நமது நீர்ப்பிடிப்புப் பகுதிகளை சர்வே செய்து நமது குத்தகை நிலமான 8,000 ஏக்கர் நிலத்தை மீட்க வேண்டும். அதில் ஹோட்டல்கள், ரிசார்ட்டுகள் கட்டி இருப்பவர்கள்தான் அரசியல்வாதிகளை வைத்து தூண்டிவிடுகிறார்கள். உடனடியாக அவர்களை வெளியேற்ற வேண்டும்'' என்ற கோரிக்கையோடு முடித்தார்.</p>
<p class="content">தமிழ்நாடு பொதுப்பணித் துறையைச் சேர்ந்த ஓய்வுபெற்ற மூத்த பொறியாளரான ஆர்.வி.எஸ்.விஜயகுமார், ''அணை பலவீனமாக இருக்கிறது... உடைந்தால் 20 லட்சம் மக்கள் பாதிக்கப்படுவார்கள் என இத்தனை ஆண்டுகளாகப் பரப்பிவந்த வதந்தியை மீண்டும் கையிலெடுத்து பிரச்னையை திசைதிருப்பப் பார்க்கிறது கேரளா. அணை உடையுமானால் வெள்ளநீர் முல்லை பெரியாறு பள்ளத் தாக்கு வழியாக வழிந்தோடி இடுக்கி அணையை அடையும். இடுக்கி அணையானது, முல்லை பெரியாறு அணையைவிட ஏழு மடங்கு பெரியது. கேரளா சொல்லும் 20 லட்சம் மக்களும் மேட்டுப்பகுதியில் உள்ளவர்கள். கடல்மட்டத்தில் இருந்து பெரியாறு அணை 2,889 அடி உயரத்தில் உள்ளது. ஆனால், இந்த 20 லட்சம் மக்கள் வசிப்பதாகச் சொல்லப்படும் குமுளி, கடல் மட்டத்தில் இருந்து 3,100 அடி உயரத்திலும், வண்டிப்பெரியாறு 3,350 அடி உயரத்திலும், பாம்பனார் 3,750 அடி உயரத்திலும், ஏலப்பாறை 4,850 அடி உயரத்திலும் இருக்கின்றன. அப்படியிருக்கும்போது, முல்லை பெரியாறு நீர், இந்தப் பகுதிகளை எப்படி பாதிக்க முடியும்?'' என்றார்.</p>
<p class="content">இந்தத் தீர்ப்பின் எதிரொலி வரும் 14-ம் தேதி நடக்கும் கண்ணகி கோயில் திருவிழாவில் தமிழர்கள் மீது கேரளா அரசு காட்டும் அணுகுமுறையில் தெரியும்.</p>
<p class="content">-<span style="color: #0000ff"> ஆர்.குமரேசன்</span>, சண்.சரவணக்குமார்</p>
<p class="content">         படங்கள்: வீ.சக்தி அருணகிரி</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">போய் வாருங்கள் பிரதமரே...!</div>
<div class="subtitle1">தமிழருவி மணியன்</div>
<div class="subtitle2"></div>
<div class="content" style="border-top:1px solid #DDD;">
<p class="content"><img align="right" width="300" height="681" alt="" src="http://www.vikatan.com/jv/2014/05/zmziyt/images/p27.jpg">மாண்புமிகு பாரதப் பிரதமர் மன்மோகன் சிங் அவர்களுக்கு... உங்கள் பத்தாண்டு கால ஆட்சியால் பாதிக்கப்பட்ட பலகோடி சாமான்ய இந்தியக் குடிமக்களில் ஒருவன் மிகுந்த பணிவோடும் நிறைந்த நல்லன்போடும் எழுதும் கடிதம். உங்கள் நேசத்துக்கும் நம்பிக்கைக்கும் உரிய நிதியமைச்சர் ப.சிதம்பரம் அவர்கள் ஆங்கிலத்திலும் தமிழிலும் ஆழ்ந்த அறிவுள்ளவர். இந்தக் கடிதத்தின் சாரத்தை அவர் மூலம் நீங்கள் அறிந்துகொள்ள வேண்டுகிறேன்!</p>
<p class="content"> </p>
<p class="content">ஒருவகையில் நீங்கள் ஆண்டவனால் ஆசீர்வதிக்கப்பட்டவர்; வேறு வகையில் மிக மோசமாகச் சபிக்கப்பட்டவர். நாட்டில் யாரும் எதிர்பார்த்திராத நிலையில் உங்களைப் போன்று பிரதமர் நாற்காலியில் ஆரோகணித்து அமரும் நல்வாய்ப்பைப் பெற்ற தேவகௌடா 10 மாதங்களும், குஜ்ரால் 11 மாதங்களும் மட்டுமே பதவியை அலங்கரித்தனர். ஆனால், நீங்களோ நேருவுக்குப் பின்பு தொடர்ந்து இருமுறை முழுமையாக 10 ஆண்டுகள் பிரதமராக இருந்து சுதந்திர இந்தியாவின் அரசியல் வரலாற்றில் புதிய அத்தியாயத்தையே படைத்துவிட்டீர்கள். இந்திரா காந்திக்கே வந்து வாய்க்காத பெருமை உங்களுக்கு வாய்த்தது ஒரு வரலாற்று அதிசயம்.</p>
<p class="content">காஷ்மீர் விவகாரத்தை நேரு கையாண்ட விதத்தை வல்லபபாய் படேல் ஆதரிக்கவில்லை. அன்றைய செல்வாக்கு மிக்க காங்கிரஸ் தலைவர்கள் டி.பி.மிஸ்ராவும், என்.வி.காட்கிலும், 'கட்சி உங்கள் பக்கம் இருக்கிறது. நீங்கள் நினைத்தால் நேருவின் பதவியைப் பறித்து அந்த நாற்காலியில் அமர்ந்துவிட முடியும்’ என்று ஆலோசனை வழங்கியபோது, 'கட்சி என் பக்கம் இருப்பது உண்மைதான். ஆனால், மக்கள் நேருவின் பக்கம் இருக்கிறார்களே’ என்றார் படேல். உங்கள் பக்கம் கட்சியும் இல்லாமல், மக்களும் இல்லாமல் பிரதமராக 10 ஆண்டுகள் பவனிவர முடிந்தது என்றால், விதியின் வலிமையை யாரோ அளக்கவல்லார்!</p>
<p class="content">பிரதமர் கனவில் நீண்ட காலம் அரசியல் நடத்திய சரண்சிங்கும், சந்திரசேகரும் ஆறு மாதங்களுக்கு மேல் அந்தப் பதவியில் நீடிக்கவில்லை. 20 ஆண்டுகளுக்கு மேல் முலாயம் சிங்கையும், லாலுவையும் அலைக்கழிக்கும் பிரதமர் கனவு இன்றுவரை நிறைவேறவில்லை. முலாயம் சிங், லாலுவைத் தடுக்க கௌடாவைக் கொண்டுவந்தார். லாலு, முலாயமை வரவிடாமல் செய்வதற்குக் குஜ்ராலைத் தேடிக் கண்டுபிடித்தார். இளவரசர் ராகுல் அரசியல் முதிர்ச்சி அடையும் வரை பிரதமர் நாற்காலியைப் பாதுகாக்க சோனியா காந்தி உங்களைப் பயன்படுத்திக்கொண்டார். இந்தப் பிரதமர் பதவிக்காக நீங்கள் அளித்த விலை மிகவும் அதிகம்.</p>
<p class="content">ஜெயலலிதா சட்டத்தின் பிடியில் இருந்து விடுபட்டு மீண்டும் முதல்வராகும் வரை அவருடைய பேரருளுக்கும் பெருங்கருணைக்கும் பாத்திரமான பன்னீர்செல்வம் மாநில முதல்வராகக் <img align="left" width="143" height="212" alt="" src="http://www.vikatan.com/jv/2014/05/zmziyt/images/p27a.jpg">காட்சியளித்தார். எந்த அதிகாரமும் அவர் கையில் இல்லை. அது குறித்து அவர் கவலைப்படவும் இல்லை. ஓர் ஊராட்சி ஒன்றியச் செயலாளராக இருந்தவர். ஒரு மாநிலத்துக்கே முதல்வராவதெனில், அவரளவில் அது இந்திரப் பெரும்பதம் அல்லவா! ஆனால், பன்னீர்செல்வமும் நீங்களும் ஒன்றா? யோசிக்கும் வேளையில் நீங்கள் இழந்த பெருமையை நீங்களே உணர்வீர்கள்.</p>
<p class="content">மாண்புமிகு பன்னீர்செல்வத்துக்கு அரசியல் முகமும் முகவரியும் அளித்து ஆட்கொண்டவர் ஜெயலலிதா. முதல்வர் ஜெயலலிதா ஒரு கணம் நினைத்தால் போதும்... பன்னீர்செல்வம் இருக்கும் இடம் பக்கத்து மனிதனுக்கும் தெரியாமற் போய்விடும். அந்த நன்றியுணர்வுதான் ஜெயலலிதா விண்ணில் வரும்போதே அவரை மண்ணில் முதுகு வளைத்து மண்டியிடச் செய்கிறது. நீங்கள் யார் பிரதமரே? உலகம் புகழும் பொருளாதார மேதை; ஆக்ஸ்ஃபோர்டு பல்கலைக்கழகத்தில் பொருளியலில் பெருமைக்குரிய முனைவர் பட்டம் பெற்றவர்; மத்திய அரசின் பொருளாதார நடவடிக்கைகளை நெறிப்படுத்தும் முதன்மை ஆலோசகராகவும், ரிசர்வ் வங்கியின் கவர்னராகவும், மத்திய திட்ட கமிஷனின் துணைத் தலைவராகவும், ஐ.நா. அமைப்பில் உயர்நிலை அதிகாரியாகவும் பல்வேறு நிலைகளில் அறிவுசார் நிபுணராகவும் வலம்வந்து, நரசிம்மராவ் அமைச்சரவையில் நிதியமைச்சராகப் பொறுப்பேற்று, நாட்டில் புதிய பொருளாதாரச் கொள்கைக்கு வடிவம் வழங்கியவர். சோனியா உங்களைப் பிரதமராக்குவதற்கு முன்பே உங்களுக்குச் சுயமாக முகமும் இருந்தது; முகவரியும் இருந்தது. ஆனால் இன்று, கலியுகக் கர்ணனாய் நீங்கள் நன்றிக்கடன் செலுத்தியதில் உங்கள் பெருமையும் புகழும் சிதைந்துவிட்டது.</p>
<p class="content">ஒரு குறிப்பிட்ட துறையில் உச்சம் தொட்டவர், மற்ற துறைகளிலும் அதேயளவு ஆற்றல் கொண்டவராக இருப்பதில்லை. 'விரல் முனையில் ஆயிரம் ராகங்களுக்கு வாழ்வளித்த விஸ்வநாதனுக்கு விஜயவாடா எங்கிருக்கிறது என்று தெரியாது’ என்பார் கண்ணதாசன். நீங்கள் பொருளாதாரத்தில் மேதை. ஆனால், வரலாற்றுத் தாழ்வாரங்களில் நீங்கள் போதுமான அளவுக்கு நடைபயின்றதில்லை என்று நினைக்கிறேன். அரசியலுக்கும் நன்றிக்கும் அணுவளவும் சம்பந்தம் இருப்பதில்லை பிரதமரே!</p>
<p class="content">அண்ணல் காந்தி தன்னுடைய அரசியல் வாரிசாக நேருவை அறிவிக்காமற் போயிருந்தால் அவர் படேலிடம் பிரதமர் பதவியைப் பறிகொடுத்திருப்பார். 'என்னுடைய மொழியில் இவர் பேசுவார்’ (He will speak my language) என்று நம்பிக்கையுடன் சொன்ன காந்தியின் மொழியில் நேரு பாரதப் பிரதமராக 17 ஆண்டுகள் பேசவுமில்லை; காந்தியத்தின் வழியில் நாட்டை நடத்தவுமில்லை. காமராஜரின் ஆதரவுக் காற்று மொரார்ஜியின் பக்கம் திசைமாறி வீசியிருந்தால் இந்திரா காந்தி பிரதமர் பதவியை அடைந்திருக்கவே முடியாது. அந்த இந்திரா காந்தி கலைஞரின் துணையோடு காமராஜரின் அரசியல் செல்வாக்கை அழிக்கும் காரியத்தில் கடைசிவரை ஈடுபட்டார்.</p>
<p class="content">இந்திரா காந்தியின் வீழ்ச்சிக்கும், ஜனதாவின் ஆட்சிக்கும் வழிவகுத்து மொரார்ஜி தேசாயைப் பிரதமராக்கியதில் பெரும்பங்கு ஜெ.பி-க்கு உண்டு. ஆட்சியில் அமர்ந்ததும் அந்த ஜெ.பி-யை அலட்சியப்படுத்தியவர் தேசாய். உத்தரப்பிரதேச அரசியலில் ஒடுங்கிக்கிடந்த வி.பி.சிங்கை மத்திய நிதியமைச்சராகவும், பாதுகாப்புத் துறை அமைச்சராகவும் பதவியில் அமர்த்தி, தேசிய அரசியலில் அறிமுகப்படுத்திய ராஜீவ் காந்தி, போஃபர்ஸ் விவகாரத்தில் அதே வி.பி.சிங்கின் வியூகத்தால் வீழ்த்தப்பட்டார் என்பது வரலாறு. சோனியாவின் தயவால் பிரதமராகப் பொறுப்பேற்ற உங்கள் அரசியல் ஆசான் நரசிம்ம ராவ் அந்த சோனியாவின் கட்டுப்பாட்டிலிருந்து காங்கிரஸை விடுவிக்க மேற்கொண்ட முயற்சிகளை நீங்கள் முற்றாக மறந்துவிட்டீர்களா? பிரதமர் பதவியில் அமர்த்தினார் என்பதற்காக 10 ஆண்டுகள் சோனியாவின் சூத்திரக் கயிறு இழுத்த இழுப்புக்கெல்லாம் 'கையும் காலும் தூக்கத் தூக்கும் ஆடிப்பாவை’யாய் நீங்கள் இருந்தது நியாயந்தானா? உங்கள் நன்றியுணர்வுக்கு நாடு பாழாகிவிட்டது பிரதமரே!</p>
<p class="content">பாரதப் பிரதமரே... நீங்கள் நாணயமும் நல்லொழுக்கமும் நிறைந்த ஒரு நேர்மையான மனிதர் என்றுதான் நான் இன்றும் நினைக்கிறேன். ஆனால், பனை மரத்தின் அடியில் அமர்ந்து நீங்கள் பருகிக்கொண்டிருப்பது பால்தானா என்ற ஐயம் இப்போது பலருக்கு வந்துவிட்டது. அதிகார வர்க்கத்தில் இருந்து நீங்கள் அரசியலில் வைத்த முதல் அடியே தவறானது. அசாம்  மாநிலத்தில் இருந்து 1991-ல் மாநிலங்களவைக்குத் தேர்ந்தெடுக்கப்பட்ட நீங்கள் எந்த வகையில் அந்த மண்ணுக்குச் சொந்தமானவர்? மாநிலங்களவை உறுப்பினராக ஐந்து முறை அதே இடத்தில் தொடர்ந்து தேர்ந்தெடுக்கப்பட்டது தார்மிக அடிப்படையில் ஏற்கத்தக்கதா? சட்டத்தின் படி சரியாக இருப்பதெல்லாம் தர்மத்தின் பார்வையில் முறையாக இருப்பதில்லை.</p>
<p class="content">குஜ்ரால் திடீர் பிரதமரானபோது உங்களைப் போன்று அவரும் மக்களவை உறுப்பினராக இல்லை. அதன் பின்பு லாலுவின் தயவால் பாட்னாவில் வேட்பாளராக நின்று அவர் வெற்றி பெற்றார். நீங்கள் ஒரேயொருமுறை 1999-ல் தெற்கு டெல்லியில் நாடாளுமன்ற வேட்பாளராக நின்று தோற்றீர்கள். அவ்வளவுதான். இன்றுவரை தேர்தல் களத்தில் மக்களை நீங்கள் சந்தித்ததே இல்லை. சென்னை மாகாணத்தின் முதல்வராக இருந்த குமாரசாமி ராஜா 1952-ல் நடைபெற்ற சட்டமன்றத் தேர்தலில் ராஜபாளையத்தில் தோற்ற அடுத்த நிமிடம் பதவியைத் துறந்தார். இடைக்கால முதல்வராக அவர் தொடர வேண்டும் என்று பிரதமர் நேரு வற்புறுத்தினார். 'ஒரு சட்டமன்றத் தொகுதியில் உள்ள மக்களின் நம்பிக்கையைப் பெற முடியாத நான் ஒரு மாநில முதல்வராக நீடிப்பது நியாயமாகாது’ என்று நேருவுக்குக் கடிதம் எழுதினார் ராஜா. 'பொதுவாழ்வில் நேர்மை’(Probity in Public life) அன்றைய அரசியல்வாதிகளின் தாரகமந்திரமாக இருந்தது. ராஜாவின் அளவுகோலால் உங்களை அளக்கக்கூடுமா?</p>
<p class="content">மாண்புமிகு பிரதமரே... உங்களை நிதியமைச்சராக்கிய நரசிம்ம ராவ் ஆட்சியில் அரங்கேறிய ஊழல்கள் ஒன்றா, இரண்டா? அனைத்துக்கும் மௌனசாட்சியாக இருந்து அன்று நீங்கள் எடுத்த பயிற்சி வீண்போகவில்லை. உங்கள் 10 ஆண்டு ஆட்சியில் அலைக்கற்றை ஊழல், நிலக்கரி ஊழல், காமன்வெல்த் ஊழல், பாதுகாப்புத்துறையில் ஊழல், ரயில்வே ஊழல் என்று அன்றாடம் ஊழல் அரக்கனுக்கு உற்சவம் நடந்த நிலையில் மௌனகுரு சுவாமிகளாக நீங்கள் பார்த்துக்கொண்டிருந்ததற்குப் பழைய பயிற்சிதான் பயன்பட்டிருக்கிறது. அன்று நரசிம்ம ராவின் மகன், இன்று சோனியாவின் மருமகன். பாதை ஒன்று; மௌனமாகப் பார்த்துக் கொண்டிருப்பவர் ஒருவர். ஊழல் பயணியர் மட்டும் வேறுவேறு. நாட்டு நலனில் நாட்டமுள்ளவர் நீங்கள் என்று எப்படி நம்புவது?</p>
<p class="content">நரசிம்ம ராவை அவரது இல்லத்தில் சந்தித்து ஒரு கோடி ரூபாய் லஞ்சம் கொடுத்ததாக ஹர்ஷத் மேத்தா பகிரங்கமாக அறிவித்தபோது அவர் வாய்திறக்கவில்லை. 'அலைக்கற்றை விவகாரத்தில் பிரதமர் அனுமதியுடன்தான் செயல்பட்டேன்’ என்று ஆண்டிமுத்து ராசா திரும்பத் திரும்ப வாக்குமூலம் வழங்கியபோதும் நீங்கள் வாய் திறக்கவில்லை. சிறுபான்மை அரசைக் காப்பாற்றிக் கொள்ள நரசிம்ம ராவ் எம்.பி-க்களுக்கு லஞ்சம் தந்ததாக அன்று பேசப்பட்டது. அதே குற்றச்சாட்டு உங்கள் ஆட்சியிலும் உங்களுக்கு எதிராக வீசப்பட்டது. உங்கள் அரசியல் குருநாதர் பதவியிழந்த பின்பு நீதிமன்றப் படிகளில் ஏறியிறங்க நேர்ந்தது. உங்களுக்கு அந்த அவமானம் வரக் கூடாது என்று ஆண்டவனை வேண்டுகிறேன். ஏவியவரை விட்டுவிட்டு ஏவப்பட்ட அம்பை ஏசக் கூடாது.</p>
<p class="content">மரியாதைக்குரிய பிரதமர் பரிதாபத்துக்கு உரியவராக மாறியது யாரால் என்ற கேள்வி இன்று வரை உங்களுக்குள் எழவே இல்லையா? நேர்மை பேசும் நீங்கள் லாலு போன்றவர்களின் பதவிப் பறிப்பைத் தடுப்பதற்காக அவசர சட்டமியற்ற முனைந்தபோது, இளவரசர் ராகுல் உங்களைத் தரம்தாழ்ந்து வெளிப்படையாக விமர்சித்தபோதே உங்கள் கம்பீரம் கலைந்துவிட்டது. நாட்டு விடுதலைக்காக 3262 நாட்கள் சிறையில் தவமிருந்த நேரு, ஊழல் நிழல்படாத உத்தமர் என்பதில் இருகருத்து யாருக்கும் இருக்கவியலாது. ஆனால், ஜீப் ஊழல் கிருஷ்ணமேனனையும், முந்த்ரா ஊழல் கிருஷ்ணமாச்சாரியையும், பஞ்சாப் முதல்வர் ஊழல் நாயகர் கெய்ரோனையும் காப்பாற்ற அவர் முனைந்ததை மறுக்கவும் முடியாது. நேருவின் அளப்பரிய தியாகம் அவரைக் காப்பாற்றியது. கறைபடிந்த உங்கள் ஆட்சியின் களங்கத்தில் இருந்து உங்களை எது காப்பாற்றக் கூடும்?</p>
<p class="content">இந்தியாவின் முதல் பிரதமர் நேரு, 'உலகத்தின் பிரச்னைகளும், இந்தியாவின் சிக்கல்களுக்கும் சோஷலிசம் ஒன்றுதான் தீர்வு. சோஷலிசம் பாதையில் பயணிப்பதன் மூலமே வறுமையை ஒழிக்க முடியும்; வேலையின்மையைப் போக்க முடியும்; மக்களின் சீரழிவைத் தடுக்க முடியும்’ என்று (ஜூலை 1948) மும்பையில் முழங்கினார். ஆனால், பணக்காரர்களைப் பெரும் பணக்காரர்களாகவும், ஏழைகளைப் பரம ஏழைகளாகவும் மாற்றும் புதிய பொருளாதாரக் கொள்கைக்கு நீங்கள்தான் நரசிம்ம ராவ் ஆட்சியில் வரவேற்பு ராகம் வாசித்தீர்கள். வீழ்ச்சியுற்றிருந்த பொருளாதாரம் முதலில் எழுச்சியுற்றது போன்று மாயத்தோற்றம் காட்டியது உண்மைதான். ஆனால், இன்றைய நிலை என்ன?</p>
<p class="content">உங்கள் ஆட்சிச் சாதனைகளில் முக்கியமானது உணவுப் பாதுகாப்புச் சட்டம். நாட்டில் 80 கோடி மக்களின் பசியாற்றுவதற்கு இந்த அற்புதமான திட்டம் வழிவகுத்திருக்கிறது என்று பெருமிதம் பொங்கப் பேசியிருக்கிறீர்கள். 120 கோடி இந்திய மக்களில் 2 ரூபாய்க்கு கோதுமையும், 3 ரூபாய்க்கு அரிசியும் உணவுப் பாதுகாப்புச் சட்டத்தின் மூலம் மலிவு விலையில் வழங்கினால்தான் 80 கோடி மக்கள் பசியாற முடியும் என்றால், உங்கள் புதிய பொருளாதாரம் எதைச் சாதித்தது? உங்கள் நம்பிக்கைக்குரிய 'வியத்தகு பொருளாதார விற்பன்னர்’ அலுவாலியா வறுமைக்கோட்டுக்குக் கீழே வாடுபவர்களின் எண்ணிக்கை உங்கள் புத்தாண்டு ஆட்சியில் 41 கோடியில் இருந்து 27 கோடியாகக் குறைந்துவிட்டது என்கிறார். அவருடைய அளவீட்டின்படி ஒவ்வொரு நாளும் நகரத்தில் உள்ளவர் 33 ரூபாயும், கிராமப்புறங்களில் வாழ்பவர் 27 ரூபாயும் செலவழிக்கும் சக்தியுள்ளவர் எனில், அவர் வறுமைக்கோட்டுக்கு மேலே வந்துவிடுகிறார். உங்களுக்கும் சிதம்பரத்துக்கும், அலுவாலியாவுக்கும் வறுமை என்றால் என்னவென்று தெரியுமா? பசியின் கொடுமை எப்படியிருக்கும் என்று புரியுமா?</p>
<p class="content">அன்பிற்கினிய பிரதமரே... உங்கள் ஆட்சியில் நல்ல காரியங்களே நடக்கவில்லை என்று சாதிக்க முயல்வது என் நோக்கம் அன்று. கிராமப்புற வேலைவாய்ப்புத் திட்டம் (அதில் ஊழல் ஊடுருவியிருந்தாலும்) தகவல் அறியும் உரிமைச் சட்டம்,  போன்ற உயர்கல்வி அமைப்புகளில் பிற்படுத்தப்பட்டோருக்கு வழங்கப்படும் 27 சதவிகித ஒதுக்கீடு, கல்வி உரிமைச் சட்டம் போன்றவை உண்மையில் பாராட்டுக்கு உரியவை. ஆனால், நான்கு நற்செயல்களுக்காக நாலாயிரம் தீச்செயல்களை யாரால் சகிக்கக் கூடும்?</p>
<p class="content">ஒரு பொம்மைப் பிரதமராக இருந்து உங்கள் பெருமையை இழந்துவிட்டீர்கள். சோனியாவின் குடும்பம் போற்றி மதிக்கும் சொத்தாக இருந்த நீங்கள் இன்று காங்கிரஸின் சுமையாகக் கருதப்படுவதால் விடைபெறும் நிலைக்கு வீழ்ந்துவிட்டீர்கள். அதிகாரம் முழுவதும் சோனியா வீட்டில்; பழிபாவம் முழுவதும் பரிதாபத்துக்குரிய உங்கள் தோள்களில்,  மக்கள் செல்வாக்கு இல்லாதவர்கள் அடுத்தவர் தயவில் அதிகார நாற்காலியில் நீண்ட நாட்கள் அமர முடியாது. அப்படியே அமர்ந்தாலும் சுயமரியாதையுடன் சுயேச்சையாகவும், சுதந்திரமாகவும் நினைத்தபடி ஆட்சி நிர்வாகத்தை நடத்திவிட முடியாது என்பதை இப்போதாவது நீங்கள் உணர்கின்றீர்களா?</p>
<p class="content">நிலக்கரிச் சுரங்க ஒதுக்கீடு ஊழலில் முன்னாள் மத்திய அமைச்சர் தாசரி நாராயண ராவ் உங்கள் பக்கம் கை நீட்டுகிறார். அலைக்கற்றை ஊழலில் ஆ.ராசா உங்கள் கரங்களில் கறை பூச முயல்கிறார். 'வாழ்ந்தபோது வாழ்த்துவதற்கு வரிசையில் நின்றவர்கள் வீழ்ந்தபோது விலகிச் செல்வது அரசியல் உலகில் மிகச் சாதாரண நடைமுறை. கவலைப்படாதீர்கள் பிரதமரே... அரசனாய் இருந்த சித்தார்த்தன் கானகம் சென்றால் அது துறவு. எதையும் துறக்காமல் எல்லாவற்றையும் அடைந்த நீங்கள், இன்று இழக்கக் கூடாத தனிமனித மரியாதையைத் துறந்துவிட்டுப் பிரதமர் பொறுப்பில் இருந்து விலகுவதுதான் உங்கள் நன்றிக்கடனுக்கான நல்லடையாளம். 'போய்விடுங்கள்’ என்று சொல்லத்தான் ஆசை. ஆனாலும், மங்கல வழக்காகப் 'போய்வாருங்கள்’ என்று சொல்கிறேன்.</p>
<p class="content">உங்கள் அறிவின் மீது வியப்பும்</p>
<p class="content">பதவிப் பசியின் மீது</p>
<p class="content">வருத்தமும் கொண்ட</p>
<p class="content">தமிழருவி மணியன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'இன்னும் எத்தனை ஜாகீர் உசேன்களோ?''</div>
<div class="subtitle1">அச்சத்தில் சி.பி.சி.ஐ.டி. போலீஸார்</div>
<div class="subtitle2"></div>
<div class="content" style="border-top:1px solid #DDD;">
<p class="content">ஐ.எஸ்.ஐ. உளவாளி என்று சொல்லப்பட்ட ஜாகீர் உசேன் கைது, அதைத் தொடர்ந்து சென்ட்ரல் நிலையத்தில் நடந்த குண்டுவெடிப்புகள்... என அடுத்தடுத்து அதிர்ச்சிகள் நடந்து வருகின்றன. இதில் ஜாகீர் உசேனின் வாக்குமூலம் மூலமாக ரயில் நிலைய குண்டுவெடிப்புக்கான மர்ம முடிச்சை அவிழ்க்க முடியுமா என்பதே போலீஸின் பதற்றமாக உள்ளது. அதிர்ச்சி ஏற்படுத்தும் வகையில் <img align="right" width="325" height="379" alt="" src="http://www.vikatan.com/jv/2014/05/zmziyt/images/p12.jpg">கொழும்புவை நோக்கி கையைக் காட்ட ஆரம்பித்துள்ளார் ஜாகீர் உசேன் என்றும் சொல்கிறார்கள்.</p>
<p class="content"> </p>
<p class="content">''இலங்கையைப் பூர்வீகமாகக் கொண்டவர் ஜாகீர் உசேன். அந்த நாட்டு குடிமகன் என்பதற்கான  சான்றிதழ் அவரிடம் உள்ளது. பாகிஸ்தானின் உளவு நிறுவனமான ஐ.எஸ்.ஐ-யின் முக்கிய அதிகாரி இலங்கையில் இருந்தபடி தென்னிந்தியாவில் குண்டுவெடிப்புகள் நிகழ்த்த ஆட்களை ஏவிவிடுகிறார். இந்திய பொருளாதாரத்தில் சீர்குலைவை ஏற்படுத்த கள்ள நோட்டுகளை தமிழகம் உள்ளிட்ட சில மாநிலங்களில் புழக்கத்தில் விடுகிறார். இந்தச் சதி வேலைகளை இலங்கை அரசாங்கமும் மறைமுகமாக ஆதரிக்கிறது'' என்று ஆரம்பத்தில் சில தகவல்கள் கசிந்தது. இதற்கெல்லாம் பின்புலமாக இருக்கும் பாகிஸ்தான் அதிகாரி பெயர் சித்திக் என்றும், அவருக்கு உறுதுணையாக பாஸ் என்ற ஷா ஆகிய இருவர் பெயரை ஜாகீர் உசேன் தனது வாக்குமூலத்தில் சொல்லிவிட்டதாகவும் போலீஸார் சொல்கிறார்கள். இந்த அடிப்படையில் குற்றப்பத்திரிகையில் சித்திக், ஷா ஆகிய இருவர் பெயரையும் சேர்க்க போலீஸார் திட்டமிட்டு உள்ளதாகவும் சொல்லப்படுகிறது.  </p>
<p class="content">பொதுவாக ஒரு நாட்டு பிரஜை இன்னொரு நாட்டில் பிடிபட்டால், அந்த நாட்டில் உள்ள தூதரக அதிகாரிகள் பிடிபட்டவரை ஜெயிலில் போய் பார்ப்பார்கள். இது சம்பிரதாயம். ''சென்னையில் உள்ள இலங்கைத் தூதரக அதிகாரிகள் ஜாகீர் உசேனை நேரில் சந்தித்தார்களா? அப்படி சந்திக்கவில்லை என்றால், அதற்கு என்ன அர்த்தம்?'' என்று சிலர் சந்தேகக் கேள்விகளைக் கேட்டு வருகிறார்கள்.  </p>
<p class="content">கடந்த சில ஆண்டுகளில் இந்திய அரசு சார்பில் இலங்கை நாட்டுக்கு ராணுவ உதவி, பொருளாதார மேம்பாடு என்றெல்லாம் ஏராளமான ரகசிய உதவிகளைச் செய்துவருகிறது. இவை எல்லாமே 'நட்பு' நாடு என்கிற போர்வையில் இலங்கையில் வைத்துக்கொள்ளத்தான்! ஆனால், ஜாகீர் உசேன் மாதிரியான உளவாளிகளை இந்தியாவுக்குள்ளே அனுப்ப மறைமுகமாக இலங்கை துணைபோகிறது என்பதை இங்குள்ள தமிழ் ஆர்வலர்கள் கோபத்துடன் விமர்சிக்கிறார்கள். இந்த நேரத்தில், இலங்கை அரசு சொன்னதற்காக இங்குள்ள சில ஈழ ஆதரவு அமைப்புகளை தடைசெய்துள்ளது மத்திய அரசு. ''ஜாகீர் உசேன் போன்ற உளவாளிகளை அனுப்பி உள்நாட்டு குழப்பம் செய்வோம். இதை செய்யாமல் இருக்க வேண்டுமானால், நாங்கள் சொல்வதைக் கேள் என்ற ரீதியில் இலங்கை மிரட்டுகிறது. அதற்கு பெரிய நாடான இந்தியாவும் அடிபணிகிறது. ஒருகாலத்தில் இந்தியாவின் கஸ்டடியில் இலங்கை இருந்தது. இப்போது இலங்கை இருப்பது பாகிஸ்தான் கஸ்டடியில்! எனவே, இந்தியாவைத் துச்சமாக நினைக்கிறது. மத்தியில் ஆளும் காங்கிரஸ் அரசு சுயநலத்துக்காக இந்தியாவை விலைபேசுகிறது'' என்று காட்டமாகச் சொல்கிறார்கள்.</p>
<p class="content">ஜாகீர் உசேன் பற்றிய தகவல்களைச் சொல்லி பிடிக்க உதவியது மத்திய உளவுத் துறையினர்தான். என்றாலும், பிடித்த பிறகு அவர்களிடம் விடாமல், 'நாங்களே விசாரித்துக்கொள்கிறோம்' என்று தமிழக முதல்வர் முடிவெடுத்து சி.பி.சி.ஐ.டி போலீஸாரிடம் பொறுப்பை ஒப்படைத்தார். இதை மத்திய உளவுத் துறையினர் சற்றும் எதிர்பார்க்கவில்லை. ஜாகீர் உசேன் தமிழக போலீஸ் கஸ்டடியில் மூன்று நாட்கள் இருந்ததை இந்திய உளவு நிறுவனங்களான ஐ.பி., ரா அமைப்பினர் இருவருமே விரும்பவில்லை என்கிற தகவல் கசிய ஆரம்பித்திருக்கிறது. இவர்கள் எதிர் எதிர் திசையில் இயங்குகிறவர்கள். இலங்கை விவகாரத்தில் இவர்களின் நிலைப்பாடு குழப்பமானது. இதெல்லாம் தமிழக முதல்வர் ஜெயலலிதாவுக்கு நன்றாகவே தெரியும். 'ஜாகீர் உசேன் சொல்லும் விஷயங்களை மேற்கோள் காட்டி, மத்திய அரசுக்கு டார்ச்சர் கொடுப்பாரோ?’ என்கிற டென்ஷன் மத்திய உளவு அதிகாரிகள் மத்தியில் எழுந்துள்ளது. மேலோட்டமாகப் பார்த்தால், மத்திய உளவு அதிகாரிகளும் ஜாகீர் உசேனிடம் விசாரித்துச் செல்கிறார்கள். இருந்தாலும், ஜாகீர் உசேன், தமிழக சி.பிசி.ஐ.டி போலீஸ் அதிகாரிகளிடம்தான் இயல்பாக பதில் சொல்கிறாராம்.  </p>
<p class="content">மூன்று நாட்கள் கஸ்டடி முடிந்து மே 8-ம் தேதியன்று காலை ஜாகீர் உசேனை கோர்ட்டில் ஆஜர்படுத்தினர். சி.பி.சி.ஐ.டி போலீஸாரின் விசாரணையில் பல முக்கியமான தகவல்களை ஜாகீர் உசேன் சொன்னதாக போலீஸ் வட்டாரத்தில் கூறப்படுகிறது.</p>
<p class="content">இலங்கையில் உள்ள பாகிஸ்தான் அதிகாரி சித்திக் வாங்கிக்கொடுத்த இரண்டு சேட்டிலைட் போன், சிம் கார்டுகளை ஜாகீர் உசேன் பயன்படுத்தி வந்திருக்கிறார். அதில் பரிமாறப்பட்ட தகவல்கள் அனைத்தும் சங்கேத மொழிகளில் இருக்கின்றன. அவற்றின் சாராம்சம் என்னவென்று சொல்ல மறுத்திருக்கிறார் ஜாகீர் உசேன். இலங்கையில் இருக்கும் சித்திக் வீட்டில் ஜாகீர் உசேன் இரவு விருந்து சாப்பிட்டுவிட்டு எடுத்துக்கொண்ட குடும்ப சகிதமான போட்டோ. இப்போது சி.பி.சி.ஐ.டி போலீஸார் வசம் இருக்கிறது.</p>
<p class="content">2005-ம் ஆண்டு சிங்கப்பூரில் போலி பாஸ்போர்ட் ரெடி செய்து அங்கு இருந்து ஆட்களை வெளிநாடுகளுக்கு அனுப்பிய விவகாரத்தில் கைதாகி சில வருடங்கள் ஜெயிலில் இருந்திருக்கிறார் ஜாகீர் உசேன். இதே மாதிரியான விவகாரத்தில் தாய்லாந்து, இலங்கையிலும் சிறை தண்டனை அனுபவித்தவர் ஜாகீர் உசேன். திருச்சி ஜெயிலிலும் போலி பாஸ்போர்ட் விவகாரத்தில் உள்ளே போனவர்தான் இவர். இந்த விவரங்களை சேகரித்து வைத்துக்கொண்டு, சாதாரணமாக போலீஸார் விசாரணையை ஆரம்பிக்க... எல்லாவற்றையும் மறுத்திருக்கிறார் ஜாகீர் உசேன். ஆனால், அடுத்தடுத்த ஆதாரங்களை எடுத்து அவர் முன்னால் போட... கொஞ்சம் திகில் ஆகியிருக்கிறார். ஆக, தன்னைப் பற்றிய ஏ டு இசட் விஷயங்களை தெரிந்துகொண்டுவிட்டார்கள் போலீஸார் என்று தெரிந்த பின்னர்தான், தயங்கித் தயங்கித் தகவல்களைக் கொட்டினாராம். 'பாகிஸ்தான் அதிகாரி சித்திக்கை அடிக்கடி சந்திப்பேன்' என்று சொன்னாராம் ஜாகீர் உசேன். ''அவர்தானே உங்களை சிங்கப்பூர், தாய்லாந்து நாடுகளுக்கு போகச் சொன்னார்? என்ன காரணத்துக்காக போனீர்கள்?'’ என்று கேட்டபோது சரியான பதில் இல்லையாம்.</p>
<p class="content">இலங்கையின் கிழக்குப் பக்கம்... பாகிஸ்தான் மற்றும் வேறு சில நாடுகளில் இருந்து ஆயுதங்கள் வந்து இறங்கியிருப்பதற்கு உறுதியான ஆதாரங்கள் ஜாகீர் உசேனிடம் நடத்திய விசாரணையில் தெரியவந்துள்ளது. இந்த ஆயுதங்களை கடல் வழியாக கடத்திவந்து தமிழகம் உள்ளிட்ட தென்னிந்திய நகரங்களில் பதுக்கிவைத்து, அவ்வப்போது நாசகர சம்பவங்களை அரங்கேற்றத் திட்டமிட்டு இருக்கின்றனர் என்று தமிழக போலீஸார் கருதுகிறார்கள்.</p>
<p class="content">ஜாகீர் உசேன் பின்னணியில், ஏராளமான கள்ளநோட்டுகளை பாகிஸ்தான் அதிகாரி சித்திக்  மூலம் ஜாகீர் உசேன் தமிழகம் கொண்டுவந்ததைக் கண்டுபிடித்தனர். அதையெல்லாம் இங்கே எப்படி மாற்றுகிறார் என்று பார்த்தபோது, இரண்டு பிரமுகர்கள் போலீஸிடம் சிக்கினார்கள். ஒருவர், சிவபாலன். இலங்கையைப் பூர்வீகமாகக் கொண்டவர். இப்போது தி.நகரில் குடியிருக்கிறார். இன்னொருவர், முகமது சலீம். சென்னை ராயபுரத்தைச் சேர்ந்தவர். தி.நகரில் ஷோரூம் ஒன்றை நடத்தி வருகிறவர். இந்த இருவரிடமும் இரண்டரை லட்சம் ரூபாய் கள்ள நோட்டுகளை போலீஸார் பறிமுதல் செய்தனர். இருவரும் இப்போது கம்பி எண்ணிக்கொண்டு இருக்கிறார்கள்.  </p>
<p class="content">''தீவிரவாதிகளை சென்னைக்கு அழைத்து வந்து தங்குவதற்கு ஏற்பாடு செய்யும் பணி எனக்கு ஒதுக்கப்பட்டது. இதற்கு முன்னதாக கள்ள நோட்டுகளை மாற்றிக் காட்டும் டெஸ்ட் வைத்தார்கள். பாகிஸ்தானில் அச்சடிக்கப்பட்ட 1,000 மற்றும் 500 ரூபாய் கள்ள நோட்டுகளுடன் சென்னை வந்தேன். மேலும் படகில் மீனவர்கள்போல தீவிரவாதிகளை சென்னைக்குள் அழைத்துவரவும் திட்டம் போட்டிருந்தேன். அவர்கள் தங்குவதற்கு வாடகை வீடும் பார்த்துக்கொண்டிருந்தேன். அதற்குள் போலீஸார் என்னைப் பிடித்துவிட்டனர். எனது கூட்டாளிகள் பற்றிய தகவல்களையும் போலீஸார் என்னிடம் இருந்து பெற்றுவிட்டனர். எனது நண்பர்கள் மேலும் இரண்டு பேரையும் போலீஸார் சுற்றி வளைத்துவிட்டனர்'' என்று ஜாகீர் உசேன் வாக்குமூலம் கொடுத்ததாக போலீஸார் சொல்கின்றனர்.</p>
<p class="content">ஜாகீர் உசேன் சொல்வதை போலீஸார் அமைதியாகக் கேட்டுக்கொண்டாலும், அவர்கள் குறிவைப்பது இலங்கையில் உள்ள பாகிஸ்தான் அதிகாரியைத்தான். ஜாகீர் உசேனை மட்டும் நம்பி இங்கு அனுப்பியிருப்பாரா என்பதுதான் சி.பி.சி.ஐ.டி. போலீஸாரின் சந்தேகம். 'ஜாகீர் உசேனைப்போல இன்னும் எத்தனை பேரை தயார் செய்து இங்கு அனுப்பியிருக்கிறாரோ? இந்த ஒருவர் பிடிபட்டவுடன், வெளியில் இருக்கும் மற்றவர்கள் ஜாகீர் விட்ட பணியை தொடர்ந்து செய்வார்களே?’ என்று கவலைப்படுகிறார்கள் போலீஸார்!</p>
<p class="content">-<span style="color: #0000ff"> கனிஷ்கா</span></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பாதாளத்துக்குப் போகும் போர்வெல்</div>
<div class="subtitle1">தவிக்கும் தமிழகம்... என்ன செய்யப்போகிறது தமிழக அரசு?</div>
<div class="subtitle2"></div>
<div class="content" style="border-top:1px solid #DDD;">
<p class="content">அமைச்சரைப் பார்த்து, 'வானம் மும்மாரி பொழிகிறதா?’ என அரசர் கேட்கும் வசனம் புராண நாடகங்களில் மட்டும் இன்றளவும் ஒலிக்கிறது. மழை பொழிவதைக்கூட அமைச்சரைக் கேட்டுத் தெரிந்துகொள்ள வேண்டுமா என்று கிண்டல் செய்யலாம். இப்போது பல அமைச்சர்களே அப்படித்தான் கேட்கிறார்கள். கடந்த இதழின் தொடர்ச்சியாக இன்னும் சில மாவட்டங்களின் பரிதாப நிலை பற்றிய அலசல் இதோ...</p>
<p style="text-align: center"><img align="middle" width="600" height="429" alt="" src="http://www.vikatan.com/jv/2014/05/zmziyt/images/p30.jpg"></p>
<p class="content"> <span style="color: #0000ff">புதுக்கோட்டை பரிதாபம்! </span></p>
<p class="content">குடிநீருக்காகக் குடங்களோடு போராடும் நிலையில் இருக்கிறது புதுக்கோட்டை மாவட்டம். பாறைகள் நிறைந்த புதுக்கோட்டை மாவட்டத்தில் பாசனத்துக்கான ஆற்று நீர், அறந்தாங்கி பகுதியில் இருக்கும் ஆவுடையார்கோவில், மணமேல்குடிக்கு மட்டுமே வந்தது. அதுவும் கொஞ்சம் கொஞ்சமாக நின்றுபோக விரக்தியின் விளிம்பில் போராடும்</p>
<p class="content">விவசாயிகளுக்கு, அதிகாரிகளின் சமாதானப் பேச்சு மட்டும்தான் தீர்வு. மாவட்டத்தில் இருக்கும் மற்ற இடங்கள் எல்லாம் வானம் பார்த்த பூமியாய் வறண்டு போய் கிடக்கிறது.</p>
<p class="content">மாவட்டத்தில் இருக்கும் சுமார் 5,000-க்கும் மேற்பட்ட கண்மாய்கள்தான் இவர்களுக்கு நீர் ஆதாரம். பொய்த்துப்போன மழையால் இதுவும் விவசாயிகளை கைவிட, விவசாயமே இல்லாமல் போனது. ஏக்கர் கணக்கில் நெற்பயிர் செய்துவந்த விவசாயிகள், இப்போது சென்ட் கணக்கில் மிளகாய், கத்தரி என காய்கறி செடிகளைப் பயிரிட்டு விவசாயத்தைச் சுருக்கிக்கொண்டார்கள். விவசாய வேலை செய்துவந்தவர்கள் கட்டட வேலைக்கும் பிற வேலைகளுக்கும் மாறிக்கொண்டிருக்கிறார்கள்.</p>
<p class="content">கொள்ளிடம் கூட்டு குடிநீரும் வாரம் ஒரு முறை மட்டுமே எட்டிப் பார்ப்பதால் படாதபாடுபடுகிறார்கள் குடிநீருக்காக. பொன்னமராவதி பகுதியில் ஐந்து கி.மீ. தூரம் சென்று குடிநீர் கொண்டுவரும் அவலம் இருக்கிறது. அவர்களின் ஒரே நம்பிக்கையாய் இருந்த ஆழ்துளைக் கிணறுகளிலும் இப்போது எட்டாத தூரத்துக்குப் போய்விட்டது தண்ணீர். கடந்த மூன்று ஆண்டுகளுக்கு முன்பு 100 அடி ஆழத்தில் கிடைத்த தண்ணீர், இப்போது 200 அடி ஆழத்தில். ஆழ்துளைக் கிணறுகள் 1,000 அடிவரை போடப்பட்டிருக்கிறது. மொத்தத்தில் இன்னும் இரண்டு ஆண்டுகளில் ஒட்டு மொத்த ஆழ்துளைக் கிணறுகளும் வற்றிப்போகும் நிலையில் இருக்கின்றன.</p>
<p style="text-align: center"><img align="middle" width="500" height="306" alt="" src="http://www.vikatan.com/jv/2014/05/zmziyt/images/p31.jpg"></p>
<p class="content"><span style="color: #0000ff">வானம் பார்த்த சிவகங்கை! </span></p>
<p class="content">வானம் பார்த்த பூமியாக, வறட்சி மாவட்டமாக சிவகங்கை இருந்தாலும், இந்த மாவட்டத்தின் ஒரு பகுதிக்கு மட்டும் ஆற்றுப் பாசனம் கிடைக்கிறது. ஆனால், முறையான கால்வாய் வசதிகள் இல்லாத காரணத்தால், இப்போது வைகை ஆற்றில் தண்ணீர் வந்தாலும், 45 கண்மாய்கள் மட்டும்தான் பயன்பெறும் நிலை உள்ளது. வெள்ள நேரங்களில் கண்மாய்களுக்குச் செல்லும் நீரின் அளவைவிட கடலுக்குச் செல்லும் நீரின் அளவு அதிகம். அதற்குக் காரணம் இந்தக் கால்வாய் பராமரிப்பு இல்லாததுதான். இந்த மாவட்டத்தில் இருக்கும் 4,000 கண்மாய்கள் சங்கிலித் தொடராக இருந்தன. ஒரு கண்மாய் நிரம்பினால் கால்வாய் வழியாக அடுத்த கண்மாய்க்கு நீர் சென்றுவிடும். ஆனால் காலப்போக்கில் கால்வாய்களில் கட்டடங்கள் எழும்பியதால், இந்தச் சங்கிலித் தொடருக்கு வேலை இல்லாமல் போனது. இந்த மாவட்டத்தில் பல குளங்கள் இன்று இல்லாமல் போனதன் விளைவு, நிலத்தடி நீர்மட்டம் குறைந்து நீரில் உப்புத்தன்மை அதிகரித்துவிட்டது.</p>
<p class="content">சிங்கம்புணரி பகுதியில் போர்வெல் மூலம் குடிநீர் விநியோகம் நடைபெறுகிறது. ஆனால், இந்தக் குடிநீரைக் குடிக்கும் இந்தப் பகுதி மக்களுக்குக் கல் அடைப்பு நோய் ஏற்படுகிறது. அதில் காரத்தன்மை அதிகம் இருப்பதே அதற்குக் காரணம். காரைக்குடி பகுதியின் குடிநீர் தேவையைப் பூர்த்தியாக்கிய சம்பை ஊற்று பகுதியில் கெமிக்கல் ஆலை இருப்பதால், அங்கு நிலத்தடிநீர் நஞ்சாக மாறிவிட்டது. இப்போது மினரல் வாட்டர்தான் அவர்களின் தாகம் தீர்க்கிறது. தமிழகத்தில் உலக வங்கி நிதி மூலம் அதிக கண்மாய்கள் தூர்வாரப்பட்ட மாவட்டம் இது. ஆனால், தூர்வாரப்பட்டதா என்ற நிலையில்தான் பல கண்மாய்கள் இருக்கின்றன.  இந்த மாவட்ட விவசாயிகள் கொள்ளிடம் - வைகை ஆற்று இணைப்பை வலியுறுத்தி வருகின்றனர். அதுதான் இந்த வறட்சிக்குத் தீர்வாக அமையும்.</p>
<p class="content"><span style="color: #0000ff">குமரியில் தண்ணீர் பிரச்னை! </span></p>
<p class="content">தமிழகத்தின் செழிப்பான மாவட்டம் கன்னியாகுமரி. இந்த மாவட்டத்தின் தலைநகர் நாகர்கோவிலில் எட்டு நாட்களுக்கு ஒருமுறைதான் தண்ணீர் விநியோகிக்கப்படுகிறது. நாகர்கோவில் மக்களுக்கு முக்கடல் டேம் மூலமே குடிநீர் தேவை தீர்த்துவைக்கப்படுகிறது. அதிலும், இப்போது வரை 18 அடி வரையே நீர் உள்ளது. இப்போது பெய்துவரும் புயல் மழையால் முக்கடல் டேம் நிரம்பி வழிந்து வருடம் முழுவதும் நகரில் நிலவும் குடிநீர் பிரச்னையைத் தீர்த்துவிடப்போவது இல்லை. 'கூடுதலாக சில நீர்த்தேக்கங்களை அமைக்க அரசு நடவடிக்கை மேற்கொண்டால்தான் தமிழகத்தில் தண்ணீர் பிரச்னை இல்லாத மாவட்டமாக கன்னியாகுமரி திகழும்’ என்பது சமூக ஆர்வலர்களின் கருத்து.</p>
<p class="content">காவிரிநீர் பிரச்னை போன்று குமரி மாவட்ட விவசாயிகளுக்கு நெய்யாறு இடதுகரை சேனல் நீர் பிரச்னையும் பல ஆண்டுகளாக இழுபறி நிலையில் உள்ளது. இரு மாநில அரசுகளும் பேச்சுவார்த்தை நடத்தினால், குமரி மாவட்டம் விவசாயத்தில் மேலும் விஸ்வரூப வளர்ச்சியைப் பெறும் என்பது உண்மை.</p>
<p class="content"><span style="color: #0000ff">தர்மபுரி... வெப்பபுரி! </span></p>
<p class="content">மலைக்கிராமங்கள் நிறைந்திருக்கும் தர்மபுரி மாவட்டத்தில் கோடைக்காலம் வந்துவிட்டால் தண்ணீர் தட்டுப்பாடு உறுதி என்பது கல்வெட்டில் எழுதப்படாத குறை. இந்த ஆண்டும் அதே நிலைதான். கோடைக்காலம் தொடங்கும்போதே மக்கள் காலி குடங்களுடன் வீதிக்கு வந்து போராட ஆரம்பித்துவிட்டனர். இதற்குக் காரணம் இங்கு குடிநீர் ஆதாரமாக இருக்கும் ஒகேனக்கல் கூட்டுக் குடிநீர்த் திட்டம் முழுமையாக அனைத்து கிராமங்களுக்கும் சென்று அடையாததுதான். பென்னாகரத்தில் உள்ள கெண்டையனஹள்ளி ஊராட்சிக்கு உட்பட்ட வெள்ளம்மன்காடு, நடேசன்கொட்டாய், மோட்டாங்காடு உள்ளிட்ட பல மலைப்பகுதி கிராமங்களில் தண்ணீர் தட்டுப்பாடு அதிக அளவில் இருக்கிறது. அவர்களின் தாகத்தைத் தீர்ப்பது பல கிலோ மீட்டர் தொலைவில் இருக்கும் ஓடைகளில் ஓடும் சுகாதாரமற்ற நீர்தான்.</p>
<p class="content"><span style="color: #0000ff">'தண்ணிகாட்டும்’ கிருஷ்ணகிரி! </span></p>
<p class="content">இந்த மாவட்டத்தில் இருந்துதான் காவிரி தொடங்குகிறது. அடிக்கடி தண்ணீர் காட்டப்படுவதால் கொஞ்சம் சமாளிக்கக் கூடிய தட்டுப்பாடுதான். ஆனால் பர்கூர், கௌமங்கலம், வேப்பனஹள்ளி, போச்சம்பள்ளி உள்ளிட்ட பல பகுதிகளில் நிலத்தடி நீர் அதலபாதாளத்துக்குச் சென்றுவிட்டது என்று மக்கள் புலம்புகிறார்கள். நீர் ஆதாரத்துக்கான நிரந்தரத் தீர்வுக்குக் குளங்களைச் சீரமைத்து நிலத்தடி நீரைப் பெருக்க அரசாங்கம் வழிவகுக்க வேண்டும் என்பதுதான் பொதுமக்களின் கோரிக்கை.</p>
<p class="content"><span style="color: #0000ff">வறட்சியின் பிடியில் விழுப்புரம்! </span></p>
<p class="content">விழுப்புரம் மாவட்டத்தில் விவசாயத்துக்கும் குடிநீருக்கும் உயிர்நாடியாக இருப்பது தென்பெண்ணை ஆறு. இதில் செயல்படும் கூட்டுக் குடிநீர் திட்டங்களின் மூலம்தான் விழுப்புரம், திண்டிவனம், கள்ளக்குறிச்சி நகராட்சிகளின் தாகத்தைத் தீர்க்க முடிகிறது. கூட்டுக் குடிநீர் திட்டத்தின் அருகிலேயே அள்ளப்படும் மணலால் நிலத்தடி நீர்மட்டம் அதலபாதாளத்துக்குச் சென்றுவிட்டது. தென்பெண்ணை ஆற்றை ஒட்டி உள்ள கிராமங்களிலும் விவசாயம் பொய்த்துப் போகும் நிலைமை.  </p>
<p class="content">ஏரி பாசனத்தை நம்பித்தான் விவசாயம் இருந்தது. ஆனால், பூந்தோட்டம் ஏரியில் மாவட்ட ஆட்சியர் அலுவலகமும், முண்டியம்பாக்கம் ஏரியில் அரசு மருத்துவமனையும் கட்டப்பட்டதால் இதிலும் சிக்கல். ஏரி பாசனமும் கைவிட்ட நிலையில், பம்ப் செட்தான் விவசாயிகளின் கடைசி நம்பிக்கை. அதிலும் கள்ளக்குறிச்சி, சின்ன சேலம் போன்ற இடங்கள் பாறைகளால் ஆனவை. அங்கு பம்ப் செட்டும் பலன் தரவில்லை. ''முன்பெல்லாம் மூன்று மணி நேர மும்முனை மின்சாரம் போதவில்லை என்று குற்றம்சாட்டினோம். ஆனால், இப்போது அந்த நேர மின்சாரத்துக்குக்கூட நிலத்தடியில் தண்ணீர் இல்லாமல் அவதிப்படுகிறோம்'' என்று புலம்புகின்றனர் விவசாயிகள். கள்ளக்குறிச்சி பகுதிகளில் வாரத்துக்கு ஒருமுறை குழாய்களில் தண்ணீர் வந்தாலே மக்கள் அதிசயமாகப் பார்க்கிறார்கள். லாரிகளில் ஒரு குடம் தண்ணீரை ஐந்து ரூபாய்க்கு வாங்கும் நிலைதான் இங்கு உள்ளது.  </p>
<p style="text-align: center"><span id="fck_dom_range_temp_1399628071969_429"><img align="middle" width="550" height="264" alt="" src="http://www.vikatan.com/jv/2014/05/zmziyt/images/p32.jpg"></span></p>
<p class="content"><span style="color: #0000ff">திண்டுக்கல் திகுதிகு!   </span></p>
<p class="content">திண்டுக்கல் மாவட்டத்தில் 2,850 கண்மாய் மற்றும் குளங்கள், எட்டுக்கும் மேற்பட்ட நீர்த்தேக்கங்கள் இருந்தாலும் தலைவிரித்தாடுகிறது தண்ணீர் பஞ்சம். கடந்த மூன்று ஆண்டுகளாக மழையில்லாததால் நீர் ஆதாரங்கள் வறண்டு கிடக்கின்றன. விவசாய பரப்பு 70 சதவிகிதம் குறைந்துவிட்டது. தென்னை, மா மரங்கள் கருகிக் கிடக்கின்றன. மாநகராட்சியாக தரம் உயர்த்தப்பட்டுள்ள திண்டுக்கல் மாநகராட்சி பகுதிகளில் 15 நாட்களுக்கு ஒருமுறைதான் தண்ணீர் கிடைக்கிறது. ஆத்தூர் காமராஜர் நீர்தேக்கம், நிலக்கோட்டை பேரணை, காவிரி கூட்டுக் குடிநீர் ஆகியவை திண்டுக்கல் நகருக்கான ஆதாரம். இதில், பேரணை தண்ணீர் எப்போதாவதுதான் கிடைக்கும். அதிலும் அரத பழசான குழாய்களில் வரும் வழியிலேயே பாதி நீர் வீணாகிவிடும். காவிரி கூட்டுக் குடிநீரும் தொடர்ச்சியாக வருவது இல்லை. அதனால் காமராஜர் நீர்தேக்கம் ஒன்று மட்டும்தான் திண்டுக்கல் நகருக்கான நிரந்தர தீர்வு. ஆனால், இந்த நீர்தேக்கத்தையும் முறையாக தூர்வாரி பராமரிக்காததால் அதிகளவு நீரை தேக்க முடிவது இல்லை. 1960-களில் அமைத்த குழாய்கள் பல இடங்களில் பழுதாகிக் கிடக்கின்றன. பம்பிங் சிஸ்டமும் பழமையானது. இவற்றை சரிசெய்தாலே பாதி தண்ணீர் பிரச்னையை தீர்த்துவிடலாம்.</p>
<p class="content">வத்தலகுண்டு பகுதியில் 50 நாட்களாகியும் தண்ணீர் வரவில்லை என புலம்புகின்றனர் மக்கள். மாவட்டத்தின் பல இடங்களில் குடிநீர்த் திட்டங்களுக்காக அரசு போட்ட நூற்றுக்கும் மேற்பட்ட போர்வெல்களில் தண்ணீர் வரவில்லை. இதற்குக் காரணம் ஆயிரம் அடி போர்வெல் போட்டதாக கணக்கு காட்டிவிட்டு, 500 அடி, 600 அடி மட்டும் போர்வெல் அமைத்து தண்ணீர் வரவில்லை என மூடியுள்ளனர். இதில், பல கோடி ரூபாய் முறைகேடு நடந்துள்ளது’ என்ற புகார் எழுந்துள்ளது.</p>
<p class="content"><span style="color: #0000ff">மதுரை மல்லுக்கட்டு! </span></p>
<p class="content">தண்ணீருக்காகப் பெரும் கலவரம் விரைவில் மதுரையில் ஏற்படும் சூழல் தெரிகிறது. கடந்த சில மாதங்களாக மதுரை மாவட்டம் முழுக்க குடிநீர் மட்டுமல்ல, மற்ற உபயோகத்துக்கான உவர்நீர்கூட கிடைக்காமல் மக்கள் திண்டாடி வருகின்றனர். பல ஊர்களிலும் மக்கள் சாலைக்கு வந்து தினமும் போராடத் தொடங்கிவிட்டனர்.</p>
<p class="content">தற்சமயம் பெய்த திடீர் மழையால் மக்கள் மகிழ்ந்தார்களே தவிர, மாவட்டத்தின் தண்ணீர் தேவையில் ஒரு சதவிகிதத்தைக்கூட தீர்க்க முடியாது என்கிறார்கள் விவசாயிகளும், நீராதார நிபுணர்களும். ஏன்?</p>
<p class="content">மதுரைக்கு நீண்ட காலமாக குடிநீர் வழங்கிக்கொண்டிருந்த மாடக்குளம் கண்மாய், வண்டியூர், கொடிக்குளம் உட்பட 16-க்கும் மேற்பட்ட கண்மாய்கள் நீண்ட காலமாக தூர்வாரப்படாததும், வரத்துக் கால்வாய்கள் ஆக்கிரமிக்கப்பட்டு கட்டடங்கள் கட்டப்பட்டதும், கண்ணுக்கு எட்டிய தூரம்வரை காட்டுக்கருவையை வளரவிட்டதும் ஒரு காரணம்.</p>
<p class="content">மதுரையைவிட உசிலம்பட்டி, திருமங்கலம், பேரையூர், மேலூர், கொட்டாம்பட்டி வட்டாரங்களில் ஒரு குடம் தண்ணீருக்காக மக்கள் பெரும் அவஸ்தைப்படுகிறார்கள். இங்குள்ள கண்மாய்களும் புனரமைக்கப்படவில்லை. பயிர் பச்சை இல்லாததால் கால்நடைகளும் செத்துக்கொண்டிருக்கின்றன.</p>
<p class="content">மழை பெய்தால் வெள்ளம்... மழை முடிந்தால் வறட்சி... நீரை சேமிக்க எப்போதுதான் நடவடிக்கை எடுப்பார்களோ? மற்ற மாவட்டங்களின் நிலை அடுத்த இதழில்...</p>
<p class="content">-<span style="color: #0000ff"> ஆர்.குமரேசன், வீ.மாணிக்கவாசகம், செ.சல்மான், ஆ.நந்தகுமார்,</span></p>
<p class="content"><span style="color: #0000ff">செ.அபுதாஹிர், ச.காளிராஜ், எம்.புண்ணியமூர்த்தி </span></p>
<p class="content">படங்கள்: வீ.சிவகுமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நான் ஸ்வாதி! </div>
<div class="subtitle1">வாசகர் Facebook மூலமாக நமக்கு அனுப்பிய கவிதை இது...</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="455" alt="" src="http://www.vikatan.com/jv/2014/05/zmziyt/images/p24.jpg"></p>
<p style="text-align: center"><img align="middle" width="600" height="843" alt="" src="http://www.vikatan.com/jv/2014/05/zmziyt/images/p24a.jpg"></p>
<p style="text-align: center"><img align="middle" width="600" height="502" alt="" src="http://www.vikatan.com/jv/2014/05/zmziyt/images/p25.jpg"></p>
<p style="text-align: center"><a target="_blank" href="http://on.fb.me/1nmRxlC"><strong><span style="color: #0000ff">வாசகர் தினேஷ் அவர்களின் இந்த கவிதையை Facebook பக்கத்தில் பிரசுரம் செய்தோம்.. அங்கு வாசகர்கள் பதிந்த உருக்கான கருத்துகளை படிக்க... க்ளிக் செய்க..</span></strong></a></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே..</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img alt="" align="middle" width="507" height="1250" src="http://www.vikatan.com/jv/2014/05/zmziyt/images/p16.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">காயம்படாத விளையாட்டை இனிமேல்தான் கண்டுபிடிக்க வேண்டும்!</div>
<div class="subtitle1">ஜல்லிக்கட்டுக்காக மல்லுக்கட்டும் தமிழறிஞர்</div>
<div class="subtitle2"></div>
<div class="content" style="border-top:1px solid #DDD;">
<p class="content">தமிழர்களின் வீர விளையாட்​டான ஜல்லிக்கட்டுக்கு உச்ச நீதிமன்றம் தடை விதித்துத் தீர்ப்பளித்து இருப்பதால், அதிர்ந்து​போய் இருக்கிறது தமிழகம். மதுரை, திண்டுக்கல் உள்ளிட்ட தென் தமிழக கிராமத்தினர் இந்தத் தீர்ப்பைக் கேட்டதும் சோகத்தில் ஆழ்ந்துள்ளனர்.</p>
<p class="content"> </p>
<p class="content">தமிழகத்தில் நீண்ட நெடுங்​காலமாக நடை​பெற்று வந்த ஜல்லிக்கட்டுக்கு, கடந்த சில வருடங்களாகவே புளு கிராஸ் அமைப்பின் மூலமாகச் சோதனை வந்தது. ஜல்லிக்கட்டை தடைசெய்யக் கோரி அந்த அமைப்பினர் நீதிமன்றத்துக்குச் சென்றதால் சில கட்டுப்பாடு​களுடன் இதை நடத்திக்கொள்ள இடைக்கால அனுமதியை உச்ச நீதிமன்றம் வழங்கியது.</p>
<p style="text-align: center"><img align="middle" width="585" height="368" alt="" src="http://www.vikatan.com/jv/2014/05/zmziyt/images/p41.jpg"></p>
<p class="content">இறுதித் தீர்ப்பில் ஜல்லிக்கட்டு நிகழ்ச்சிக்குத் தடைவிதித்து உத்தரவிட்டதால்... அந்த நிகழ்ச்சியை நடத்துபவர்கள், அதில் பங்கேற்கும் வீரர்கள், பார்வையாளர்கள் மட்டுமின்றி தமிழ் அமைப்பினரும் கொந்தளிக்கின்றனர்.</p>
<p class="content">இதுபற்றி நம்மிடம் பேசினார் வரலாற்று ஆய்வாளரும் தமிழ் அறிஞருமான தொ.பரமசிவன். ''தமிழர்களின் பாரம்பரியம் மிகுந்த வீர விளையாட்டான ஜல்லிக்கட்டுக்கு உச்ச நீதிமன்றம் <img align="right" width="161" height="224" alt="" src="http://www.vikatan.com/jv/2014/05/zmziyt/images/p41a.jpg">தடைவிதித்து இருக்கிறது. இது எங்களைப்  போன்றவர்களை மிகுந்த மனவேதனை அடையச் செய்துள்ளது. இந்தத் தீர்ப்பின் மூலமாகத் தமிழர்களின் பண்பாட்டு வேர் அறுக்கப்பட்டு இருப்பதாகவே நினைக்கிறேன்.</p>
<p class="content">நீதிமன்றத்தில் நடந்த வாதத்தில் யார் எப்படி வாதிட்டார்கள், என்ன விஷயங்களை முன்வைத்தார்கள் என்பது தெரிய​வில்லை. ஆனாலும், மாடுகள் அபாயகரமான கொடிய விலங்கோ அல்லது வன விலங்கோ அல்ல. வெளியில் இருந்து அவற்றைக் கொண்டுவருவதாகச் சொல்வது தவறானது. காங்கயம், ஆலம்பாடி வகை மாடுகள் அனைத்துமே வீடுகளில் வளர்க்கப்படும் விலங்குகள்​தான். வீடுகளில் வளர்க்கப்படும் மற்ற பிராணிகளைப் போலவே இவையும் பராமரிக்கப்படும்.</p>
<p class="content">ஜல்லிக்கட்டை பொறுத்தவரை, ஊடகங்கள் அதனை மாடு அடக்குதல் என்று தவறாகச் சித்திரித்துவிட்டன. உண்மையில்... மாடு அடைதல் என்பதே சரியான சொல். மாட்டின் திமிலை பிடித்துக்கொண்டு 30 அடி தூரம் சென்றாலே வெற்றி பெற்றவனாக அறிவிக்கப்படுகிறான். இந்த விளையாட்டில் பங்கேற்கும் வீரர்கள் மாடுகளை எந்த விதத்திலும் துன்புறுத்துவது கிடையாது.</p>
<p class="content">ஸ்பெயின் நாட்டில் நடைபெறும் காளை அடக்கும் நிகழ்ச்சியில் பங்கேற்கும் வீரர்கள் கையில் ஈட்டியுடன் களத்தில் நிற்பார்கள். பாய்ந்து வரும் மாட்டின் முதுகில் ஈட்டியால் குத்திச் சாய்ப்பார்கள். இங்கே அது மாதிரியான எந்தச் சம்பவமும் நடப்பது இல்லை. இதில் கலந்துகொள்ளும் வீரர்கள் கைகளை மட்டுமே நம்பிக் களம் இறங்குவார்கள். மாடுகளுக்காவது கொம்பு இருக்கிறது... வீரர்களுக்குக் கைகளைத் தவிர எந்த ஆயுதமும் கிடையாது.</p>
<p class="content">இந்த விளையாட்டில் பங்கேற்கும் மாடுகள் பிடி​படாமல் இருக்க, தப்பி ஓட முயற்சி செய்யுமே தவிர, யாரையும் விரட்டிச் சென்று முட்டுவது கிடையாது. மாடுகளை இதற்குத் தயார்படுத்துவதற்காகத் துன்புறுத்துவதாகச் சொல்வதில் துளியும் உண்மை இல்லை என்பதைக் களத்துக்கு நேரில் சென்று ஆய்வு செய்தாலே புரியும்.</p>
<p class="content">இந்த மாடுகள் தெய்வ வழிபாட்டுடன் தொடர்புடையதாக இருக்கின்றன. பூஜை செய்து வணங்குகிறார்கள். இப்படி வணக்கத்துக்கு உரியதாக வைத்திருக்கும் மாடுகளைத் துன்புறுத்துவதாகச் சொல்வது தவறான வாதம்.</p>
<p class="content">இந்துக்களோடு மட்டும் அல்லாமல் கிறிஸ்துவர்​களோடும் மாடுகள் தொடர்பு உடையதாக இருக்கின்றன. இந்து விழாக்களின்போது ஜல்லிக்கட்டு நடத்தப்படுவது போலவே, திண்டுக்கல் மாவட்டத்தில் கத்தோலிக்க தேவாலய விழாவின்போது கிறிஸ்துவர்கள் ஜல்லிக்கட்டு நடத்துகிறார்கள். அதனால் மக்களின் சமயங்களோடு இரண்டற கலந்துவிட்ட இந்த நிகழ்ச்சிக்கு தடை விதித்திருப்பது ஏற்றுக்கொள்ளவே முடியாதது. உச்ச நீதிமன்றம் இந்தத் தீர்ப்பை மறுபரிசீலனை செய்ய வேண்டும்.</p>
<p class="content">ஒவ்வொரு மாநிலத்துக்கு ஒவ்வொரு விளையாட்டு இருக்கிறது. பாரம்பரியத்தையும் பண்பாட்டையும் வெளிப்படுத்தும் இந்த விளையாட்டுக்களை தடைசெய்வது அந்தந்த சமூகத்தின் அடையாளத்தை அழிக்கும் செயல்.</p>
<p class="content">பொதுவாக, ஆபத்து இல்லாத விளையாட்டே கிடையாது. சைக்கிள் பழக வேண்டுமானால்கூட கீழே விழுந்து முட்டியில் காயத்தை ஏற்படுத்திக்கொள்ளாமல் பழகிவிட முடியாது. ரத்த காயம் படாத விளையாட்டை உலகத்தில் இனிமேல்தான் கண்டுபிடிக்க வேண்டும்.</p>
<p class="content">சூது விளையாட்டில்கூட அதன் காய்கள் எதிரில் இருப்பவரின் நெற்றியில் தெறித்து ரத்தக் காயத்தை ஏற்படுத்தியதாக சங்கப் பாடலகளில் தெரிவிக்கப்பட்டு இருக்கிறது. அதனால் ரத்தம் வருகிறது என்பதற்காக எந்த விளையாட்டுமே விளையாடக் கூடாது என சொல்லிவிட முடியுமா? இந்த விளையாட்டில் பாதுகாப்பு சரியில்லை என்றால் அதைச் சீர்ப்படுத்த என்ன செய்ய வேண்டும் என சொல்லலாம். சில கட்டுப்​பாடுகளை விதிக்கலாம். நெறிமுறைகளை வகுக்க​லாம்'' என்றார்.</p>
<p class="content">உச்ச நீதிமன்றத் தீர்ப்புக்கு தமிழக அரசு மேல்​முறையீடு செய்ய இருக்கிறது. இறுதித் தீர்ப்புக்குக் காத்திருப்போம்!</p>
<p class="content">- <span style="color: #0000ff">ஆண்டனிராஜ் </span></p>
<p class="content">படங்கள்: எம்.விஜயகுமார், எல்.ராஜேந்திரன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சி.பி.ஐ. ஆட்டம் இனி ஆரம்பம்!</div>
<div class="subtitle1">வெளிநாட்டு கார் விவகாரம்..</div>
<div class="subtitle2"></div>
<div class="content" style="border-top:1px solid #DDD;">
<p class="content">'வெளிநாட்டு கார் வாங்கியது ஒரு குற்றமா?’ - தொழில் அதிபர்கள் பலரின் தற்போதைய புலம்பல். 'வெளிநாட்டு கார்களை வாங்கியது குற்றம் இல்லை. ஆனால், அவற்றை முறைகேடான வழியில் வாங்கியதுதான் குற்றம்’ என்று சொல்லி கைது படலத்தை அரங்கேற்றத் தொடங்கி உள்ளது சி.பி.ஐ. இதுவரை கார் வாங்கிக் கொடுப்பதில் தில்லுமுல்லு செய்த டீலர்கள் பக்கம்தான் கைது நடவடிக்கை இருந்தது. இப்போது ராமச்சந்திரா பல்கலைக்கழக வேந்தர் வெங்கடாசலத்தை கைதுசெய்ததன் மூலம், காரை விலை கொடுத்து வாங்கிய பெரிய மீன்களுக்கும் வலைவீசத் தொடங்கி உள்ளது சி.பி.ஐ.</p>
<p class="content"> </p>
<p class="content">வெளிநாட்டுக் காரை வாங்கி ஓட்டுவதில் என்னதான் வில்லங்கம்?</p>
<p class="content">லம்போகினி, ஹம்மர், ரோல்ஸ் ராய்ஸ், ரேன்ச் ரோவர், ஃபெராரி என்று வெளிநாடுகளில் தயாரிக்கப்படும் சொகுசு கார்களை, இந்தியாவுக்குள் கொண்டுவர வரி செலுத்த வேண்டும். வரி செலுத்துவது என்றால், ஐந்து சதவிகிதமோ ஆறு சதவிகிதமோ அல்ல. காரின் விலையில் 169 சதவிகிதத் தொகையை வரியாக செலுத்த வேண்டும்.</p>
<p style="text-align: center"><img alt="" align="middle" width="550" height="308" src="http://www.vikatan.com/jv/2014/05/zmziyt/images/p4.jpg"></p>
<p class="content">உதாரணத்துக்கு இத்தாலியில் தயாரிக்கப்படும் ஃபெராரி காரின் விலை இந்திய ரூபாய் மதிப்பில் 1.37 கோடி ரூபாய். அந்த காரை இந்தியாவுக்கு கொண்டுவரும்போது அதற்கு 2.32 கோடி ரூபாய் வரியாக விதிக்கப்படும். இப்போது காரின் மொத்த மதிப்பு 3.69 கோடியாகிவிடுகிறது. அதன் பிறகு ஷிப்பிங் செலவு, காரை இங்கு பதிவு செய்வதற்கு ஆகும் செலவு என பல செலவுகள் சேர்ந்து எக்குத்தப்பாக காரின் விலை கூடிவிடும். சுண்டைக்காய் கால்பணம், சுமைக்கூலி முக்கால் பணம் என்பதுபோலத்தான் இந்தக் கணக்கை பார்த்தார்கள்.</p>
<p class="content">ஆனால், இதுவே வெளிநாடுகளில் ஏற்கெனவே பயன்படுத்தப்பட்ட  கார்களை வாங்கி, அவற்றை இந்தியாவுக்குள் கொண்டுவந்தால் விலை குறையும். அதுபோல, வெளிநாட்டில் வசிக்கும் ஒருவர் நிரந்தரமாக இந்தியாவுக்குக் குடியேறும்போது தன் காரை இந்தியாவுக்குக் கொண்டுவந்தால் அதற்கு வரிச்சலுகை உண்டு. இந்த விதிமுறைகளை தனக்குச் சாதகமாகப் பயன்படுத்திக்கொண்ட அலெக்ஸ் சி.ஜோசப், புதிய கார்களை வாங்கி, அவற்றுக்கு செகண்ட் ஹேண்டு கார்களைப்போல் போலியாக ஆவணங்களைத் தயாரித்து அவற்றை இந்தியாவுக்குள் இறக்குமதி செய்துள்ளார். இதற்கு இங்குள்ள சில அதிகாரிகளும் உடந்தையாக இருந்துள்ளனர். வரிகள், பதிவுச் செலவுகள், காலதாமதம் என எந்தச் சிக்கலும் இல்லாமல், வெளிநாட்டு கார்களை உள்நாட்டு வி.ஐ.பி-க்களின் வசமாக்கியதில் கில்லாடியாக செயல்பட்டார் அலெக்ஸ். இந்த வகையில் பிரபலங்கள் மத்தியில் அலெக்ஸ் பிரபலம் ஆனார்.</p>
<p style="text-align: center"><img alt="" align="middle" width="450" height="310" src="http://www.vikatan.com/jv/2014/05/zmziyt/images/p4a.jpg"></p>
<p class="content">வெளிநாட்டு கார்களை வாங்க ஆசைப்பட்ட பல பெரிய மீன்கள் அலெக்ஸின் வலையில் வந்து தானாக சிக்கினார்கள்.</p>
<p class="content">இந்த நிலையில்தான் அகமதாபாத்தைச் சேர்ந்த தொழிலதிபர் ஒருவர், 'இந்தியாவில் 500-க்கும் மேற்பட்ட வெளிநாட்டு கார்கள் ஓடுகின்றன. அவை இறக்குமதி செய்யப்பட்டதில் மிகப்பெரிய முறைகேடு நடந்துள்ளது. எனவே, அதுபற்றி விசாரணை நடத்த நீதிமன்றம் உத்தரவிட வேண்டும்’ என்று ஒரு வழக்குத் தொடுத்தார். அந்த மனுவை விசாரித்த நீதிமன்றம், இது தொடர்பாக நடவடிக்கை மேற்கொள்ள நிதியமைச்சகத்துக்கு உத்தரவிட்டது. இதையடுத்து இந்தியா முழுவதும் வெளிநாட்டு கார்களைப் பயன் படுத்தியவர்கள் கண்காணிக்கப்பட்டனர். அப்போதுதான் சிக்கல் ஆரம்பமானது.</p>
<p class="content">சென்னையில் மட்டும் 54 வெளிநாட்டு கார்கள் ஓடிக் கொண்டிருக்கின்றன. அவற்றில் ஏறத்தாழ 30 கார்கள் அலெக்ஸ் மூலம் வாங்கப்பட்டவை. இதனால் மட்டும் அரசாங்கத்துக்கு ஏற்பட்ட இழப்பு 48 கோடி ரூபாய். இதையடுத்து வெளிநாட்டு கார்களைப் பயன்படுத்தும் வி.ஐ.பி-க்களை சி.பி.ஐ. கண்காணிக்கத் தொடங்கியது. 11 கார்களை வைத்திருந்த இந்தியா சிமென்ட்ஸ் சீனிவாசன், ஹம்மர் ரக காரைப் பயன்படுத்தி வந்த மு.க.ஸ்டாலினின் மகன் உதயநிதி, இரண்டு கார்கள் வைத்துள்ள எம்.ஜி.எம். <img alt="" align="right" width="167" height="225" src="http://www.vikatan.com/jv/2014/05/zmziyt/images/p4b.jpg">பிரதர்ஸ், ஐந்து கார்கள் வைத்துள்ள ஜி.கே.ஷெட்டி, இரண்டு கார்கள் வைத்துள்ள ராஜாசங்கர், எட்டு கார்களை வைத்துள்ள ராமச்சந்திரா மருத்துவப் பல்கலைக்கழக வேந்தர் வெங்கடாசலம் போன்றவர்கள் சி.பி.ஐ. கண்காணிப்பு வளையத் துக்குள் வந்தனர். இதையடுத்து இவர்களின் வீடுகள் மற்றும் அலுவலகங்கள் என 18 இடங்களில் ஒரே நாளில் சி.பி.ஐ. ரெய்டு நடத்தியது. பல முக்கியமான ஆவணங்கள் கைப்பற்றப்பட்டன. வில்லங்கத்துக்கு ஆளான அனைத்து காஸ்ட்லி கார்களுக்கும் சி.பி.ஐ. சீல் வைத்தது. அப்போது முதல் இந்த வழக்கில் தொடர்ந்து விசாரணையும் நடைபெற்று வந்தது.</p>
<p class="content">வெளிநாடுகளில் தலைமறைவாக இருந்த கார் மோசடி மன்னன் அலெக்ஸையும் சி.பி.ஐ. தீவிரமாகத் தேடி வந்தது. அதற்கு நீதிமன்றத்தில் உத்தரவு பெற்று, அவருடைய பாஸ்போர்ட் விவரங்கள் அனைத்து விமானநிலையங்களுக்கும் அனுப்பப்பட்டன. இதையடுத்து கடந்த பிப்ரவரி 1-ம் தேதி டெல்லி நட்சத்திர விடுதி ஒன்றில் வைத்து அலெக்ஸ் கைது செய்யப்பட்டார். அவருடன் சேர்ந்து விஜயதேவன், பாஸ்கோ, சண்முகசுந்தரம் உள்பட 12 பேர் கைது செய்யப்பட்டனர். அவர்கள் மீது வரி ஏய்ப்பு செய்தல், போலியாக ஆவணங்கள் தயார் செய்தல், ஏமாற்றுதல் ஆகிய குற்றங்களைப் புரிந்ததாகக்கூறி  1988-ம் ஆண்டு வரி ஏய்ப்புச் சட்டத்தின்படி வழக்குப் பதிவுசெய்யப்பட்டது. அலெக்ஸ் மீது டெல்லி நீதிமன்றத்தில் மட்டும் இரண்டு குற்றப்பத்திரிகைகள் தாக்கல் செய்யப்பட்டன.</p>
<p class="content">அதன் பிறகு, சென்னை கொண்டுவரப்பட்டு, கடந்த மூன்று மாதங்களாக புழல் சிறையில் இருந்த அலெக்ஸ் ஜோசப் பலமுறை ஜாமீன் மனு செய்தும், நீதிமன்றம் ஜாமீன் வழங்கவில்லை. இந்தநிலையில் கடந்த 7-ம் தேதி, அலெக்ஸ் சி.ஜோசப்பின் ஜாமீன் மனு விசாரணைக்கு வந்தபோது, சி.பி.ஐ. தரப்பில் கடுமையான ஆட்சேபம் தெரிவிக்கப்பட்டது. '2011-ல் கைதான அலெக்ஸ் முன்பொருமுறை ஜாமீன் பெற்று தலைமறைவாகிவிட்டார். அவரை இரண்டு ஆண்டுகள் கடுமையாகப் போராடி கைதுசெய்துள்ளோம். எனவே இந்த முறை அவருக்கு ஜாமீன் வழங்கக் கூடாது’ என்று சி.பி.ஐ. வழக்கறிஞர் சந்திரசேகர் குறிப்பிட்டார். வழக்கை விசாரித்த நீதிபதி சி.எஸ்.கர்ணன், 'அவருடைய பாஸ்போர்ட்டை நீதிமன்றத்தில் ஒப்படைக்க வேண்டும். ஒரு நாளில் இரண்டு தடவை சி.பி.ஐ. முன்னால் ஆஜராகி கையெழுத்திட வேண்டும்’ என்ற நிபந்தனையுடன் ஜாமீன் வழங்கி உத்தரவிட்டுள்ளார்.</p>
<p class="content">அலெக்ஸ் மூலமாக பலர் கார்கள் வாங்கியிருந்தாலும், ராமச்சந்திரா பல்கலைக்கழக வேந்தர் வெங்கடாசலம்தான் முதல் ஆளாக கைது செய்யப்பட்டு உள்ளார். காரணம், 'அலெக்ஸ் சிறையில் இருந்தபோது, அவரை ஜாமீனில் கொண்டுவருவதற்கு வெங்கடாசலம் கடும் முயற்சி மேற்கொண்டார். மேலும், தமிழகத்தின் அரசியல் குடும்பத்தைச் சேர்ந்த இரண்டு முக்கிய வாரிசுகள் வாங்கிய கார்களுக்கான தொகையை வெங்கடாசலம்தான் செட்டில் செய்துள்ளார் என்றும் சந்தேகப்படுகிறோம்’ என்று சி.பி.ஐ. சொல்கிறது. அதனால்தான் வெங்கடாசலம் முதல் ஆளாக கைது செய்யப்பட்டு உள்ளார். கைது செய்யப்பட்ட வெங்கடாசலம் தனக்கு நெஞ்சு வலி, ரத்தக் கொதிப்பு ஆகிய நோய்கள் உள்ளதாகக் கூறி ஸ்டான்லி மருத்துவமனையில் அட்மிட் ஆகிவிட்டார். 'அடுத்தடுத்து பலரையும் கைது செய்ய இருக்கிறார்கள். அதற்கான முன்னோட்டம்தான் வெங்கடாசலம் கைது’ என்றும் சொல்கிறார்கள்.</p>
<p class="content">ஆட்டம் இப்போதுதானே ஆரம்பித்துள்ளது. இனிதான் களைகட்டும்!</p>
<p class="content">- <span style="color: #0000ff">ஜோ.ஸ்டாலின்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செய்தியும் சிந்தனையும்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="893" alt="" src="http://www.vikatan.com/jv/2014/05/zmziyt/images/p17.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">உணவு யுத்தம்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><strong><span style="color: #0000ff"><img align="middle" width="600" height="173" alt="" src="http://www.vikatan.com/jv/2014/05/zmziyt/images/p18.jpg"></span></strong></p>
<p style="text-align: center"><strong><span style="color: #0000ff">உயிர் குடிக்கும் டீ! </span></strong></p>
<p class="content"> </p>
<p class="content">நூடுல்ஸ் மற்றும் சீன உணவுகளைத் தொடர்ந்து சாப்பிடுவ தன் மூலம் ரத்த அழுத்தம், நுரையீரல் ஒவ்வாமை, சரும நோய்கள், கிட்னி பாதிப்பு உள்ளிட்ட உடல்நலக் கோளாறுகள் உருவாகின்றன. அதற்கு முக்கியக் காரணம் மோனோசோடியம் குளுட்டாமேட் எனப்படும் சுவையூட்டி. இதன் காரணமாக நமது சுவை அரும்புகள் பாதிக்கப்படுகின்றன. சீன உணவு களைத் திரும்பத் திரும்ப சாப்பிடச் செய்வதற்கே இந்தச் சுவையூட்டி பயன்படுத்தபடுகிறது.</p>
<p class="content">சீன உணவில் அதிகம் உப்பும் கொழுப்பும் இருக்கின்றன. அது நமது அன்றாட தேவையைப்போல மூன்று மடங்கு அதிகமானது. நூடுல்ஸில் உலரவைத்த கோழிக்கறி, காய்கறிகள் உள்ளன. அவற்றைப் பதப்படுத்துவதற்காக செயற்கை ரசாயனப் பொடிகள் பயன்படுத்தபடுகின்றன. இவை உடலுக்குக் கெடுதல் செய்யக் கூடியவை.</p>
<p class="content">நூடுல்ஸ் ஒன்றோடு ஒன்று ஒட்டிக்கொள்ளாமல் இருக்க வாக்ஸ் தடவப்படுகிறது. சுவையூட்ட அதிக அளவு சோடியம் கலக்கப்படுகிறது. செயற்கை நிறமூட்டி, சுவையூட்டியான propylene glycol போன்ற வேதிப்பொருட்கள் உடலுக்குத் தீங்கு செய்கின்றன.</p>
<p class="content">மலேசியாவில் ஆண்டுக்கு 1,210 மில்லியன் நூடுல்ஸ் பாக்கெட்கள் உணவாக உட்கொள்ளப்படுகின்றன. இதன் மோசமான பின்விளைவுகள் காரணமாக சிறுநீரகப் பாதிப்புக்கு உள்ளானவர்கள் எண்ணிக்கை 13,000. அங்கே துரித உணவுப் பழக்கம் காரணமாக ஒவ்வொரு மணி நேரத்திலும் ஆறு பேர் உடல்நலம் பாதிக்கப்படுகிறார்கள். ஆகவே உடனடி நூடுல்ஸை தவிருங்கள் என்கிறது மலேசிய உணவு தர நிறுவனத்தின் அறிக்கை.</p>
<p style="text-align: center"><img align="middle" width="485" height="601" alt="" src="http://www.vikatan.com/jv/2014/05/zmziyt/images/p19.jpg"></p>
<p class="content">சீனாவில் இருந்து உலகுக்கு அறிமுகமான முதல் உணவு தேநீர். தேநீரைக் கண்டுபிடித்தவர்கள் சீனர்களே. ஆரம்ப காலங்களில் தேநீரில் உப்பு சேர்த்து குடித்து வந்தனர். சீனாவில் தேயிலைகளை அரைத்து மூட்டுவலிக்கு பத்து போடுவார்களாம்.</p>
<p class="content">சீனச் சக்கரவர்த்தி ஷென் நுங் குடிப்பதற்காக வைத்திருந்த சுடுநீரில் தேயிலைச் செடியின் இலைகள் பறந்துவந்து விழவும், அதைக் குடித்த மன்னர் புதிய பானமாக இருக்கிறதே என டீயை சிறப்பு பானமாக அறிமுகம் செய்தார் என ஒரு கதை சொல்கிறார்கள்.</p>
<p class="content">இங்கிலாந்துக்குத் தேநீர் 1650-களில்தான் அறிமுகமானது. விலையுயர்ந்த, பிரபுக்களின் பானம் என்று அறிமுகமாகி, பிறகு அடிதட்டு மக்களும் குடிக்கும் பானமாக உருமாறியது. ஆரம்ப காலத்தில் பிரிட்டிஷ் அரசு தேயிலையை சீனாவில் இருந்துதான் இறக்குமதி செய்தது.</p>
<p class="content">பண்டமாற்று செய்ய சீனாவுக்குத் தேவையான பொருள் ஆங்கிலேயரிடம் எதுவும் இல்லாததால், அபின் எனும் போதை மருந்தை இந்தியாவின் கங்கை சமவெளியில் விளைவித்து, அதைக் கப்பலில் ஏற்றி சீனாவுக்கு விற்றது கிழக்கிந்திய கம்பெனி. அபினுக்கு ஈடான தேயிலை விற்கப்பட்டது.</p>
<p class="content">இந்தியாவில் தேநீர் அறிமுகமான நாட்களில் அது இலவசமாகத் தரப்பட்டு டீ குடிக்கும் பழக்கம் உருவான பிறகு, தேநீருக்கு காசு வசூலிக்கப்பட்டது. இதைப்பற்றி கி.ராஜநாராயணன் கரிசல்காட்டு கடுதாசியில் சிறப்பாக எழுதியிருக்கிறார்.</p>
<p class="content">சீனர்கள் மருத்துவ மூலிகையாகவே தேயிலையை முதலில் அறிந்திருந்தனர். பௌத்த துறவிகள் மூலமாக கி.மு 800-களில் ஜப்பானுக்குத் தேயிலை பரவியது. அங்கிருந்து டச்சுக்காரர்கள் வழியாக இங்கிலாந்து, ஃபிரான்ஸ் நாடுகளில் பரவியது. 18-ம் நூற்றாண்டில் தென்கிழக்கு ஆசியா, ஆப்பிரிக்கா போன்ற நாடுகளுக்குத் தேயிலை பரவியது. இன்று உலகளவில் தேயிலை உற்பத்தியில் இந்தியா இரண்டாம் இடத்தில் இருக்கிறது. ஒயிட் டீ, பிளாக் டீ, ஜாஸ்மின் டீ, ஒலங் டீ, ஹெர்பல் டீ என 1,000-க்கும் மேற்பட்ட ரகங்கள் இருக்கின்றன.</p>
<p style="text-align: center"><img align="middle" width="450" height="371" alt="" src="http://www.vikatan.com/jv/2014/05/zmziyt/images/p19c.jpg"></p>
<p class="content">தேயிலையில் உள்ள ஆன்ட்டி ஆக்சிடன்ட் புத்துணர்வு தரக்கூடியது என்கிறார்கள். குறிப்பாக கெமோமில் தேநீர், க்ரீன் டீ குடிப்பது உடல் நலத்துக்கு ஏற்றது. இதை ஜப்பானியர்கள் விரும்பி அருந்துகிறார்கள். தேநீரில் எலுமிச்சையைச் சேர்த்து பருகும் லெமன் டீ பழக்கத்தை அறிமுகம் செய்தவர்கள் ரஷ்யர்கள்.</p>
<p class="content">கேத்ரின் என்பவர்தான் தேநீர் குடித்த  இங்கிலாந்தின் முதல் மகாராணி. 18-ம் நூற்றாண்டில் லண்டனில் புகழ்பெற்றிருந்த காபி கிளப்களில் பெண்களுக்கு இடம் கிடையாது. ஆகவே வீட்டில் மாலை நேரங்களில் டீ பார்ட்டி தரும் வழக்கம் உருவானது. இதற்காக அழகான தோட்டங்கள் உருவாக்கப்பட்டன. 1750-களில் தான் சாசருடன் கூடிய டீ கோப்பைகள் தயாரிக்கப்பட்டன.</p>
<p class="content">தொழில்புரட்சிக்குப் பிறகு இங்கிலாந்தில் மாலையில் வீடு திரும்பும் தொழிலாளர்கள் தேநீர், பிஸ்கட், ரொட்டித்துண்டு உண்ணும் வழக்கத்தைக் கைக்கொண்டனர். இந்த டீ சாப்பிடும் மேஜை உயரமாக இருந்த காரணத்தால் இது ஹை டீ என அழைக்கப்பட்டது.</p>
<p class="content">ஒககூரா எழுதிய 'தேநீர் கலை’ என்ற நூல் தேநீரின் வரலாற்றையும் பருகும் விதத்தைப் பற்றியும் அழகாக எடுத்துச் சொல்கிறது. தேநீர் கலை என்பது ஒரு தத்துவம். அழகுணர்ச்சியும் உடல்நலமும் புத்துணர்வும் ஒன்று சேர்ந்த கலை அது. சரியான தேயிலையைத் தேர்வு செய்வதில்தான் நல்ல தேநீர் தயாரிப்பு துவங்குகிறது. ஆகவே தேயிலையைத் தேர்வு செய்வதில் கவனம் வேண்டும். டீ தயாரிப்பதில் 300-க்கும் மேற்பட்ட முறைகள் உண்டு. தயாரிக்கப்பட்ட தேநீரை எந்தக் கோப்பையில் ஊற்றுவது என்பது முக்கியமானது. சீனர்களின் பீங்கான் பாத்திரங்கள் டீ குடிப்பதற்கு என்றே தனித்து உருவாக்கபடுகின்றன. இதில் 'நீலநிறமான குவளைகளே டீ குடிப்பதற்குச் சிறந்தவை’ என்கிறார் ஒககூரா.</p>
<p class="content">ஜப்பானில் தேநீர் தயாரிக்க 24 வகையான பொருட்கள் தேவைப்படுகின்றன. இதில் தேநீர் தயாரிக்கப்படும் தண்ணீர், மலை ஊற்றுகளில் அல்லது சுனைகளில் கிடைத்த தூய்மையான தண்ணீராக இருக்க வேண்டியது அவசியம்.</p>
<p class="content">தண்ணீரைக் கொதிக்க விடும்போது மீன்களின் கண்கள் விழிப்பதைப்போல சிறிய கொப்பளங்கள் தோன்றும். அது முதல் நிலை, அதே தண்ணீர் மேலும் கொதித்து கோலி உருண்டைகளை தரையில் உருட்டிவிட்டது போல பெரியதாக மாறும். அது இரண்டாம் நிலை. நீராவியுடன் அது கொதிக்கத் துவங்கும். அதுவே மூன்றாம் நிலை. அந்த நிலைக்கு தண்ணீர் வந்த பிறகே அதை தேநீர் தயாரிக்கப் பயன்படுத்த வேண்டும்.</p>
<p class="content"><img align="right" width="250" height="300" alt="" src="http://www.vikatan.com/jv/2014/05/zmziyt/images/p19d.jpg">தேயிலையை மிருதுவாகப் பொடி செய்து வைத்துக்கொள்ள வேண்டும். கொதிக்கும் தண்ணீரில் தேயிலையைப் போட்டு கொதிக்கவிட்டு நன்கு கொதித்த பிறகு அதன் மீது குளிர்ந்த தண்ணீரைத் தெளித்து அதைத் தணிக்க வேண்டும். அப்படி தயாரிக்கப்பட்ட தேநீரை அழகிய குவளைகளில் பரிமாற வேண்டும். சூடான தேநீரைக் குடித்தவுடன் தனிமை பறந்து போய்விடும். சிறகு முளைத்துப் பறப்பது போன்ற அனுபவம் உண்டாகும். மனதைத் தூய்மைப்படுத்தும்’ என்கிறார் ஒககூரா.</p>
<p class="content">தேநீர் கலையை உலகம் முழுவதும் பிரபலம் ஆக்கியது ஜென் பௌத்தம்.</p>
<p class="content">இன்று இந்தியாவில் 83 சதவிகிதம் பேர் டீ குடிக்கிறார்கள். ஆகவே, அதை தேசிய பானமாக அறிவிக்க வேண்டும் என்கிறார்கள். இத்தனை பேரும் நல்ல டீயைத் தான் குடிக்கிறார்களா எனக் கேட்டால், 'இல்லை’ என்றுதான் சொல்வேன். 90 சதவிகிதம் பேர் மோசமான, கலப்பட தேயிலையால் உருவாக்கப்பட்ட டீயைத் தான் குடிக்கிறார்கள். தலைவலிக்கு டீ குடிக்கப்போய் வயிற்றுவலியை உண்டாக்கிக் கொள்கிறார்கள்.</p>
<p class="content">தேயிலைத்தூளில் இலவம்பஞ்சு காயை அரைத்துக் கலப்பது, முந்திரிக்கொட்டை தோலைப் பொடியாக்கிச் சேர்ப்பது, மஞ்சனத்தி இலை, குதிரைச் சாணம், மரத்தூள், தேங்காய் நார் ஆகியவற்றை அரைத்துக் கலப்பது என... விதவிதமாகக் கலப்படம் செய்கிறார்கள், இந்தத் தேநீரை தினமும் மூன்றோ நான்கோ குடிப்பதால் குடல், கல்லீரல் பாதிப்படையும். குடல் புண் உண்டாகும். அல்சர், மூட்டுவலி, கிட்னி பாதிப்பு ஏற்பட்டு நாளடைவில் புற்றுநோய்கூட உண்டாகலாம்.</p>
<p class="content">உணவுப்பொருளில் கலப்படம் செய்து விற்றால், ஆயுள் தண்டனை வழங்கலாம் என்கிறது சட்டம். ஆனால், நடைபாதை சீன உணவகங்களிலும் கலப்பட தேயிலை தயாரிப்பதிலும் கட்டுப்பாடோ கண்காணிப்போ இல்லை. கள்ளச்சந்தை டீத்தூள் ஒருபுறம் ஆக்கிரமிக்கிறது என்றால், நூடுல்ஸ் சந்தை மறுபக்கம் குழந்தைகளைத் தனது பிடிக்குள் இழுத்துக் கொண்டிருக்கிறது.</p>
<p class="content">100 கிராம் நூடுல்ஸில் 130 முதல் 600 மில்லி கிராம் வரை அனுமதிக்கப்பட்ட சோடியம் அளவாகும். ஆனால், இந்தியாவில் விற்கப்படும் பல்வேறு நூடுல்ஸ் நிறுவனங்களின் தயாரிப்புகளில் 821 மில்லி கிராம் முதல் 1,943 மில்லி கிராம் வரை சோடியம் இருக்கிறது. இதனால் உயர் ரத்த அழுத்தம், உடல் பருமன், கிட்னி பாதிப்பு எனப் பல்வேறு ஆபத்துகளுக்கும் குழந்தைகள் ஆளாக நேரிடும்.</p>
<p class="content">வயிற்றுக்கு எந்தக் கெடுதலும் செய்யாத ஆவியில் வேகும் அருமையான உணவு இடியாப்பம். அதை சாப்பிடுவதற்கு நமக்கு விருப்பமே இல்லை. ஆனால் இரண்டு நிமிஷ நூடுல்ஸ் சாப்பிடத் துடிக்கிறோம். தொலைக்காட்சி வழியாக ஒருநாளில் குறைந்தபட்சம் 230 உணவு விளம்பரங்களைக் குழந்தைகள் பார்க்கிறார்கள் என்கிறது ஒரு புள்ளிவிவரம். உணவு நிறுவனங்கள் சந்தைப் போட்டிக்காகப் புதுப்புது ரக நூடுல்ஸ்களை அறிமுகப்படுத்துகிறார்கள். அந்த உணவில் இருப்பதாக அவர்கள் கூறும் வைட்டமின், உப்பு, கொழுப்பு எல்லாவற்றின் அளவும் பொய்யானவை. இந்தப் பொய்களை நாம் ஆராய்ந்து பார்ப்பது இல்லை.</p>
<p class="content">உங்கள் குழந்தைகளின் நலனில் உங்களுக்கு உண்மையான அக்கறை இருந்தால் இரண்டு நிமிட துரித உணவுகளை விலக்கி சரியான, சத்தான, உணவை அவர்களுக்கு அளியுங்கள். இரண்டு நிமிட உணவை சாப்பிடுகிறவர்கள் ஐந்து நிமிடத்தில் நோயாளி ஆகிவிடுவார்கள் என்பதே நிஜம்.</p>
<p class="content"><img align="right" width="261" height="41" alt="" src="http://www.vikatan.com/jv/2014/05/zmziyt/images/food.jpg"></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
