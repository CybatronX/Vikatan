	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''தேர்தல் சந்தைக்கான கலையை கம்யூனிஸ்ட்கள் கற்றுத் தேற வேண்டும்!''</div>
<div class="subtitle1">சொல்கிறார் தா.பாண்டியன்</div>
<div class="subtitle2"></div>
<div class="content" style="border-top:1px solid #DDD;">
<p class="content">''கம்யூனிஸ்ட்கள் இந்த அளவுக்கு சரிவைச் சந்திக்க நேரிட்டது ஏன் என்பதைத் துல்லியமாகக் கணக்கிட்டுச் சொல்வது கடினம். முதலில், இன்றைய தேர்தல் விதிமுறைகளின்படி, பலரும் போட்டியிட்டாலும் முதலில் வருகிறவர் மட்டும்தான் வென்றதாக அறிவிக்கப்படுவார்கள். போட்டி யிடுகிறவர்கள் அனைவருமே வெற்றிபெறத்தான் உழைப்பார்கள். வெற்றி பெற்றவர்கள் அனைவருக்கும் என் வாழ்த்துக்கள்''- இந்திய கம்யூனிஸ்ட் மாநிலச் செயலாளர் தா.பாண்டியனைச் சந்தித்ததும் இப்படித்தான் ஆரம்பித்தார். அடுத்து நம் கேள்விகளுக்கு அவர் அளித்த பதில்:</p>
<p class="content"> </p>
<p style="text-align: center"><span style="color: #0000ff"><img align="middle" width="550" height="397" alt="" src="http://www.vikatan.com/jv/2014/05/zwyzju/images/p28.jpg"></span></p>
<p class="content"><span style="color: #0000ff">''எதிர் பிரசாரங்களை முறியடித்து மோடி பிரதமர் ஆகிவிட்டாரே?'' </span></p>
<p class="content">''பி.ஜே.பி தனித்து வாங்கியுள்ள வாக்குகளின் மொத்த எண்ணிக்கையைப் பார்த்தால், அகில இந்திய அளவில் 31 சதவிதம்தான் வருகிறது. ஆனால், வெற்றிபெற்ற இடங்களோ 51 சதவிகிதத்தைத் தாண்டிவிட்டது. இது நமது தேர்தல் முறையில் உள்ள பலவீனத்தைக் காட்டுகிறது. இன்னொரு வகையில் சொன்னால், இந்திய மக்களில் 100 பேரில் 31 நபர்கள்தான் மோடி பிரதமர் ஆக வேண்டும் என்று வாக்களித்துள்ளனர். ஆனால், 69 பேர் அவர் வரக் கூடாது என்று வாக்களித்திருக்கிறார்கள். இதை மாற்ற விகிதாசார தேர்தல் முறை வேண்டும்.''</p>
<p class="content"><span style="color: #0000ff">''விகிதாசார தேர்தல் முறை இந்தியாவுக்கு சாத்தியமா?'' </span></p>
<p class="content">''அண்டையில் உள்ள நேபாள நாட்டில் விகிதாசார தேர்தல் முறை சட்டமாக்கப்​பட்டுள்ளது. நெல்சன் மண்டேலாவும் டி கிளார்க்கும் செய்துகொண்ட ஒப்பந்தத்தின்​படி, தென் ஆப்ரிக்காவில் ஐந்து விழுக்காடு மற்றும் அதற்கு மேல் வாக்குகளைப் பெற்ற அத்தனை கட்சிகளுக்கும் தொகுதிகள் ஒதுக்கப்படுகிறது. இன்னும் ஒரு படி மேலே போய் அத்தனை கட்சி பிரதிநிதிகளும் அமைச்சர் ஆக்கப்படுகிறார்கள். இந்த முறைதான் உலகிலேயே சிறந்தது என்று பாராட்டுகிறார்கள்.</p>
<p class="content">இந்திய தேர்தல் முறைகளில் 1952-ம் ஆண்டுக்குப் பிறகு பல சீர்திருத்தங்களைச் செய்திருக்​கிறோம். எனவே, மேலும் தேவைப்படும் மாற்றங்களை கொண்டுவர வேண்டும். உத்தரப்​பிரதேசத்தில் மாயாவதியின் கட்சி 2 கோடி வாக்குகளுக்கு மேல் பெற்றுள்ளது. ஆனால், ஒரு உறுப்பினர்கூட வெற்றிபெறவில்லை. அதைப்போலவே, மேற்கு வங்கத்தில் இடதுசாரிகள் 29 சதவிகித வாக்குகள் வாங்கியும் இரண்டு இடங்களில் மட்டுமே வெற்றிபெற்றுள்ளனர். எனவே, கம்யூனிஸ்ட்களுக்கு மட்டுமல்ல... அனைத்து கட்சிகளுக்கும் அவரவர் பலத்துக்கு ஏற்ப மக்களாட்சியில் நாட்டுக்காகப் பங்காற்ற ஒரு வழி உண்டாக வேண்டுமானால், விகிதாசார தேர்தல் முறைப்பற்றி இந்தியா சிந்திக்க வேண்டும். இதனால் கட்சிகளிடையே பகைமை குறையும்!''</p>
<p class="content"><span style="color: #0000ff">''இந்த மாபெரும் தோல்வியை கம்யூனிஸ்ட்கள் எப்படி பார்க்கிறீர்கள்?'' </span></p>
<p class="content">''இந்தத் தேர்தலில் மாநிலத்துக்கு மாநிலம் சில வித்தியாசங்கள் தெரிகின்றன. தமிழகத்தில் எம்.ஜி.ஆரின் இரட்டை இலைதான் இன்றைக்கும் துளிர்த்திருக்கிறது. தி.மு.க பலத்த அமைப்பும் பண பலமும் பிரசார பலமும் கூட்டணி பலமும் இருந்தும், வெற்றிபெற முடியாதது ஆழமாகச் சிந்திக்க வேண்டியது. கம்யூனிஸ்ட்களைப் பொறுத்தவரையில் அவர்களது கொள்கை, கட்சிக் கட்டுப்பாடு, சேவை, பொதுவாழ்க்கையில் தூய்மை என்பதில் எந்தக் குறைவும் இல்லை. எங்களைக் குற்றம் சொல்வோரும் இல்லை.</p>
<p class="content">கிரிக்கெட் போட்டி என்றால் மட்டையை எடுத்து பந்தை அடிக்கவும் வேண்டும்; எதிர் வரிசையில் நின்றால் வரும் பந்தைப் பிடிக்கவும் வேண்டும். மாறாக கிரிக்கெட்டில் எவ்வளவு பணம் புழங்குகிறது; விளம்பரம் எவ்வளவு நடக்கிறது என்ற ஆய்வு அறிக்கை சமர்ப்பித்து எந்தப் பலனும் இல்லை. எந்த விளையாட்டோ அதற்குள்ள மைதானத்தில் அதற்குள்ள விதிப்படி வென்று காட்ட வேண்டும். தேர்தல் களமும் கிரிக்கெட் போலத்தான். தேர்தல் சந்தைக்கான கலையை கம்யூனிஸ்ட்கள் கற்றுத்தேற வேண்டும்.</p>
<p class="content">கம்யூனிஸ்ட்கள், கடந்த காலத் தேர்தல்களில் பல வரலாற்று சாதனைகளைப் புரிந்துள்ளனர். தமிழகத்தில் 1952-ம் ஆண்டு மன்னார்குடியில் தோழர் மணலி கந்தசாமி தலைமறைவாக இருந்துகொண்டே ஒரு கூட்டத்தில்கூட பேசாமல், ஒரு துண்டுப் பிரசுரம்கூட வெளியிடாமல் வெற்றிபெற்றவர். சிறையில் இருந்தபடியே மதுரையில் பி.ராமமூர்த்தி வெற்றிபெற்றார். இந்திய அரசியல் நிர்ணய சபையிலேயே இரண்டு கம்யூனிஸ்ட் உறுப்பினர்கள் இருந்தனர். அன்று மக்கள் தந்த ஆதரவு இன்று கரைந்ததற்கு என்ன காரணம் என்பதை உள் ஆராய்ச்சி செய்தாக வேண்டும். கசக்கும் மருந்தை ஏற்கத்தான் வேண்டும்.''</p>
<p class="content"><span style="color: #0000ff">''அ.தி.மு.க வெற்றிக்கு பணம்தான் காரணமா?'' </span></p>
<p class="content">''தமிழக அரசுக்கு நலிந்தோருக்கான நலத்திட்​டங்கள் நற்பெயரைப் பெற்றுத்தந்துள்ளன. இதே நலத்திட்டங்களைப் பிற மாநிலங்கள் செய்யவில்லை என்பதால், தமிழகத்தில் இந்த வெற்றி கிடைத்துள்ளது. நலத்திட்டங்கள் அல்லாமல், மாநில சட்டமன்றத்தின் மூலம் இலங்கைத் தமிழர்களுக்காக நிறைவேற்றிய தீர்மானங்கள் உலகத் தமிழர்களால் பாராட்டப்படுகின்றன. மத்திய அரசு பெட்ரோல், டீசல் விலைகளை உயர்த்தியபோதெல்லாம், ஒரு மாநிலத்தின் முதல்வர் எதிர்க்கட்சித் தலைவரைப்போல கண்டித்தது மக்கள் மத்தியில் முதல்வருக்கான செல்வாக்கை உயர்த்தியது. குறிப்பிட்டுக் குறைசொல்லக்கூடிய தவறுகள் கடந்த மூன்று ஆண்டுகள் ஆட்சியில் எதுவும் நடக்கவில்லை. அ.தி.மு.க-வை எதிர்த்து அனைத்துக் கட்சிகளும் ஒன்றுசேர்ந்து கூட்டணி அமைத்து இருந்தால், தேர்தல் முடிவுகள் வேறுவிதமாக அமைந்து இருக்கும். இப்போது இருப்பதைவிடவும் அதிக பண பலத்தோடு இருந்த காலகட்டத்தில் அ.தி.மு.க அமைச்சர்கள் மட்டுமல்ல... ஜெயலலிதாவே தோற்றுப்போய் இருக்கிறார். எனவே, பணம் மட்டுமே இந்த வெற்றி தோல்வியை நிர்ணயித்தது என்று சொல்வது சரியல்ல. மக்கள் அளித்த தீர்ப்பை மலிவாகப் பார்க்கக் கூடாது.''</p>
<p class="content">- <span style="color: #0000ff">எஸ்.முத்துகிருஷ்ணன்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கழுகார் பதில்கள்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #ff6600"><img alt="" align="middle" width="486" height="146" src="http://www.vikatan.com/jv/2014/05/zwyzju/images/p8.jpg"></span></p>
<p class="content"><span style="color: #ff6600">லட்சுமிகாந்தம்</span>, வேலூர்(நாமக்கல்).</p>
<p class="content"> <span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/zwyzju/images/question2.jpg">அ.தி.மு.க 37 இடங்களைப் பிடித்த பிறகும் ஜெயலலிதா சந்தோஷமாக இல்லையே? </span></p>
<p class="content">காங்கிரஸ் ஆட்சி மீண்டும் வராது; பி.ஜே.பி-க்கும் ஆட்சி அமைக்கும் பெரும்பான்மை கிடைக்காது; அப்படியானால், பி.ஜே.பி-யை வரவிடக்  கூடாது என்று நினைக்கும் காங்கிரஸ் ஆதரவுடன் மூன்றாவது அணி ஆட்சி அமைக்கும்; அப்படி அமையும் ஆட்சியின் பிரதமர் பதவியை, தான் அடையலாம்... என்பதே ஜெயலலிதாவின் சிம்பிள் ஃபார்முலா. காங்கிரஸ், பாரதிய ஜனதா அல்லாத கட்சிகளில் யார் கூடுதலான எம்.பி வைத்திருப்பார்களோ, அவர்களுக்குத்தான் பிரதமர் நாற்காலிக்கான இருக்கையில் பெயர் ஒட்டப்படும் என்பதை உணர்ந்த ஜெயலலிதா, அகில இந்திய அரசியல் நிலைமைகளை உன்னிப்பாகக் கவனித்தார். முலாயம் சிங், மாயாவதி, மம்தா பானர்ஜி, நிதிஷ்குமார் ஆகிய நால்வரும் பிரதமர் பதவிக்கான முன்மொழியும் பட்டியலில் இருந்தனர். இவர்களைவிட அதிகத் தொகுதிகளை, தான் வைத்திருக்க வேண்டும்; அப்படியானால்தான் நாற்காலி நிச்சயம் என்று நினைத்தார். அதிகப்படியான தொகுதியில் நின்றால்தான் அதிகப்படியான தொகுதிகளைப் பெற முடியும் என்று நினைத்தார். தனித்து நின்றார்.</p>
<p style="text-align: center"><img alt="" align="middle" width="350" height="500" src="http://www.vikatan.com/jv/2014/05/zwyzju/images/p8a.jpg"></p>
<p class="content">40-ல் 37 என்பது முழுமையான வெற்றிதான். ஜெயலலிதா எதிர்பார்த்த மாதிரி பி.ஜே.பி காங்கிரஸுக்கு அடுத்த பெரிய கட்சியாக வந்துவிட்டார். அவரோடு பிரதமர் பதவி போட்டிக்குத் தயாராகிவந்த மாயாவதி கட்சியால் நாடாளுமன்றத்துக்குள் நுழையவே முடியவில்லை. அசுரப் பெரும்பான்மையை பி.ஜே.பி அடைந்துவிட்டது. மூன்றாவது அணிக்கு எதுவும் கிடைக்கவில்லை.</p>
<p class="content">மூன்றாவது அணியின் பிரதமர் வேட்பாளர் என்பதும் இல்லாமல் போய், ஆட்சி அமைக்கும் அணிக்கான ஆதரவு தரப்போகிறவர் என்ற அந்தஸ்தையும் அடைய முடியாமல் போனதால்தான், 40-க்கு 37 வென்ற பிறகும் ஜெயலலிதா முகத்தில் சிரிப்பு இல்லாமல் போனது. தோற்றுப்போன மேட்ச்சில் சதம் அடித்து என்ன பயன் என்று நினைத்திருப்பார்!</p>
<p class="content"> <span style="color: #ff6600">அ.கார்த்திகேயன், </span>சேலம்.</p>
<p class="content"><span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/zwyzju/images/question2.jpg">அரசியல்வாதிகள் கிசுகிசுக்களை விரும்புவார்களா... வெறுப்பார்களா? </span></p>
<p class="content">அடுத்தவர்கள் மீதான கிசுகிசுக்களாக இருந்தால் விரும்புவார்கள். தங்களைப் பற்றியதாக இருந்தால் வெறுப்பார்கள்!</p>
<p class="content"> <span style="color: #ff6600">ச.ந.தர்மலிங்கம், </span>சத்தியமங்கலம்.</p>
<p class="content"><span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/zwyzju/images/question2.jpg">மக்களவைத் தேர்தலுக்காகக் கடும் உழைப்பைத் தந்த மு.க.ஸ்டாலினுக்குத் தேர்தல் முடிவுகள் எப்படி இருந்திருக்கும்? </span></p>
<p class="content">உண்மையில் அவருக்கு இது அதிர்ச்சியான தோல்விதான். 10 தொகுதிகள் நிச்சயம் கிடைக்கும் என்று அவர் சொல்லிவந்தார். மத்திய சென்னை, தஞ்சை, நாகை, திண்டுக்கல், கரூர், நெல்லை, ஸ்ரீபெரும்புதூர், நீலகிரி ஆகியவை அவரது பட்டியலில் நிச்சயம் வெற்றி என்று இடம்பெற்று இருந்தன. ஆனால், ஒரு தொகுதிகூட இல்லை என்பது அனைவரையும்விட அவருக்குத்தான் அதிக அதிர்ச்சியைக் கொடுத்திருக்கும். வேட்பாளர் தேர்வு, கூட்டணி பேச்சுவார்த்தைகள், பிரசாரம் என அனைத்தும் அவரது மேற்பார்வையில் நடந்தது. அவர் போன இடம் எல்லாம் கடுமையான கூட்டம் கூடியது. அ.தி.மு.க-வின் கோட்டை என்று சொல்லப்படும் திருவள்ளூரில்கூட அவருக்கு அதிக கூட்டம். கருணாநிதி ஒருமுறை, 'எல்லோரும் என் பேச்சைக் கேட்கக் கூடுவார்கள். ஆனால், எம்.ஜி.ஆருக்குதான் ஓட்டுப் போடுவார்கள்’ என்று சொன்னதுபோல நடந்துவிட்டது.  </p>
<p class="content"> <span style="color: #ff6600">ரேவதிப்ரியன்</span>, ஈரோடு-1.</p>
<p class="content"><span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/zwyzju/images/question2.jpg">இனி தமிழகத்தில் அ.தி.மு.க-வைத் தவிர மற்ற கட்சிகள் தலையெடுக்க முடியாதா? </span></p>
<p class="content">இன்று தி.மு.க வாங்கிய பூஜ்யத்தை 1996 நாடாளுமன்றத் தேர்தலிலும் 2004 நாடாளுமன்றத் தேர்தலிலும் அ.தி.மு.க வாங்கியிருக்கிறது.</p>
<p class="content">1991 சட்டமன்றத் தேர்தலில் இரண்டு தொகுதிகளையே வென்ற தி.மு.க, அடுத்து 1996 தேர்தலில் 173 இடங்களைப் பிடித்து ஆட்சியைக் கைப்பற்றியது. அந்தத் தேர்தலில் நான்கு இடங்களை மட்டுமே பிடிக்க முடிந்த அ.தி.மு.க, 2001 சட்டமன்றத் தேர்தலில் ஆட்சியைப் பிடித்தது. எனவே, வெற்றி - தோல்விகள் தேர்தலுக்குத் தேர்தல் மாறிக்கொண்டு இருப்பவை. ஆனால், இந்தத் தேர்தலில் கவனிக்க வேண்டிய முக்கியமான விஷயம், தி.மு.க-வுக்கும் அ.தி.மு.க-வுக்குமான வாக்கு வித்தியாசம் ஏராளமாக இருக்கிறது. தி.மு.க 23 சதவிகித வாக்குகளைத்தான் வாங்க முடிந்தது. ஆனால், அ.தி.மு.க 45 சதவிகித வாக்குகளை வாங்கி உள்ளது. இவ்வளவு கூடுதலை எட்டுவது சாதாரணமானது அல்ல.</p>
<p class="content"> <span style="color: #ff6600">காந்திலெனின்</span>, திருச்சி.</p>
<p class="content"><span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/zwyzju/images/question2.jpg">தமிழக தேர்தல் முடிவுகளைப் பார்த்தபோது என்ன நினைத்தீர்கள்? </span></p>
<p class="content">வாழப்பாடி ராமமூர்த்தி சொன்னதுதான் நினைவுக்கு வருகிறது. 'தமிழ்நாட்டு மக்கள் பரோட்டாவைப் பிச்சுப் போடுறது  மாதிரி ஓட்டு போட மாட்டாங்க. தோசையைத் திரும்பிப் போடுறதுமாதிரிதான் போடுவாங்க’ - என்று வாழப்பாடி ராமமூர்த்தி ஒருமுறை சொன்னார். 'செய்வீர்களா? நீங்கள் செய்வீர்களா?’ என்று கேட்ட ஜெயலலிதாவுக்கே திகட்டும் அளவுக்கு, 'செய்தது போதும்... செய்தது போதும்’ என்று சொல்லும் அளவுக்கு அவரை திக்குமுக்காட வைத்துவிட்டனர். '33 தொகுதிகள் வர வேண்டும். 30 தொகுதிகள் தாண்டினால் ஓகே’ என்பதுதான் ஜெயலலிதா தனக்குத்தானே சொல்லிக்கொண்ட சமாதானம். ஆனால், 37 எம்.பி-க்களை எண்ணுவதற்கும் அவராலே முடியவில்லை. அதனால்தான் 'நமது எம்.ஜி.ஆரில்’ சித்ரகுப்தன், 'எங்கம்மா சிங்கம்லே!’ என்று சிலிர்த்தபடி கவி பாடியுள்ளார்.</p>
<p class="content"><span style="color: #ff6600">பா.ஜெயப்பிரகாஷ்</span>, சர்க்கார்பதி.</p>
<p class="content"><span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/zwyzju/images/question2.jpg">தேர்தல் முடிவுகள் திருப்தி அளிக்கிறதா? </span></p>
<p class="content">மக்கள் தீர்ப்பே மகேசன் தீர்ப்பு!</p>
<p class="content"> <span style="color: #ff6600">கே.வெங்கட்,</span> விழுப்புரம்.</p>
<p class="content"><span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/zwyzju/images/question2.jpg">இப்போது அதிக சந்தோஷமாக இருப்பது யார்? </span></p>
<p class="content">அழகிரியும் அன்புமணியும்தான். தம்பி தோற்க வேண்டும் என்று நினைத்தார் அழகிரி. தான் ஜெயிக்க வேண்டும் நினைத்தார் அன்புமணி. இந்த தேர்தலிலேயே அதிக சந்தோஷம் இவர்கள் இருவருக்கு மட்டும்தான்!</p>
<p class="content"> <span style="color: #ff6600">கே.ராம்குமார்</span>, சென்னை-6.</p>
<p class="content"><span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/zwyzju/images/question2.jpg">டெபாசிட் இழப்பு என்பது என்ன? </span></p>
<p class="content">பதிவான வாக்குகளில் ஆறில் ஒரு பங்கை வாங்காமல்போனால், டெபாசிட் இழந்ததாகக் கணக்கு. அதாவது பதிவான வாக்குகள் 6 லட்சம் என்று வைத்துக்கொள்ளுங்கள். ஒரு லட்சம் ஓட்டுகளாவது வாங்கிவிட வேண்டும். வாங்காவிட்டால், அவரை டெபாசிட் இழந்துவிட்டதாகச் சொல்வார்கள்.</p>
<p class="content"> <span style="color: #ff6600">நா.மைதிலி,</span> மேற்கு தாம்பரம்.</p>
<p class="content"><span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/zwyzju/images/question2.jpg">60 லட்சம் பேர் நோட்டாவுக்கு ஓட்டுப் போட்டாலும் பயன் இல்லாமல்தானே போகிறது? </span></p>
<p class="content">குறைந்தபட்சம் நல்ல பெயர் உள்ளவர்களையாவது நிறுத்த வேண்டும் என்று அரசியல் கட்சிகளுக்கு இந்த 60 லட்சம் பேர் உணர்த்துகிறார்கள் அல்லவா? அதுதான் இதனுடைய பயன்!</p>
<p style="text-align: center"><img alt="" align="middle" width="600" height="74" src="http://www.vikatan.com/jv/2014/05/zwyzju/images/question1.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'உள்நோக்கத்தோடு பேசுகிறார் அழகிரி!''</div>
<div class="subtitle1">குற்றம் சாட்டும் தி.மு.க. பேச்சாளர்</div>
<div class="subtitle2"></div>
<div class="content" style="border-top:1px solid #DDD;">
<p class="content">தி.மு.க தலைமைக் கழக பேச்சாளர்; திருவண்ணாமலை ஒன்றியச் செயலாளர்; தி.மு.க அமைப்புத் தேர்தல்கள் பலவற்றை நடத்தியர்; 28 வருடங்களாக சாவல்பூண்டி ஊராட்சி மன்றத் தலைவர், மாவட்ட இலக்கிய அணி செயலாளர், முரசொலியில் 300-க்கும் மேற்பட்ட கவிதைகள் எழுதி, 'முரசொலி’ கவிஞர் என்று அழைக்கப்படும் சாவல்பூண்டி மா.சுந்தரேசன். இந்த நாடாளுமன்றத் தேர்தல் முடிவுகள் குறித்த கேள்விகளுக்குப் பதில் அளிக்கிறார்.</p>
<p class="content"> </p>
<p style="text-align: center"><span style="color: #0000ff"><img align="middle" width="485" height="389" alt="" src="http://www.vikatan.com/jv/2014/05/zwyzju/images/p37.jpg"></span></p>
<p class="content"><span style="color: #0000ff">''இந்தத் தேர்தலில் தி.மு.க ஒரு சீட்கூட பெறவில்லையே..?'' </span></p>
<p class="content">''தலைவர், பேராசிரியர், தளபதி உள்பட அந்தந்த மாவட்டச் செயலாளர்கள், கூட்டணி கட்சியினர் அனைவருமே தேர்தல் பிரசாரத்தை எழுச்சியோடுதான் செய்தோம். தளபதியின் எல்லா பிரசாரக் கூட்டங்களிலும் கட்டுக்​கடங்காத கூட்டம். தேர்தல் முடிவு, நாங்கள் எதிர்பார்க்​காததுதான். என்றாலும், தி.மு.க-வின் பாரம்பரிய ஓட்டுகள் சிதறாமல் விழுந்துள்ளன என்பதை தி.மு.க பெற்ற 24 சதவிகித ஓட்டுகள் காட்டுகின்றன. ஆனால், அ.தி.மு.க-வுக்கு வழக்கத்தைவிட 20 சதவிகித ஓட்டுக்கள் அதிகமாக கிடைத்துள்ளன. இதற்குக் காரணம் வைட்டமின் 'ப’ என்பது அனைவருக்கும் தெரிந்த ரகசியம். பணம் வாங்கிவிட்டோமே என்று பாவபுண்ணியம் பார்த்து ஜெயலலிதாவுக்கு பொதுமக்கள் ஓட்டு போட்டுவிட்டார்கள். ஆனால், ஜெயலலிதா செய்துள்ள பாவ புண்ணியங்களைப் பார்க்காமல் விட்டுவிட்டார்கள். தமிழக தலைமைத் தேர்தல் அதிகாரி பிரவீன்குமாரே, 'தேர்தலில் பணம் பட்டுவாடா செய்ததைத் தடுக்க முடியவில்லை’ என்று வாக்குமூலம் கொடுத்துள்ளார். எனவே, இந்தத் தேர்தலையே ரத்து​செய்யலாம். அதை தேர்தல் கமிஷன் செய்யாதது ஏன் என்று தெரியவில்லை.''</p>
<p class="content"><span style="color: #0000ff">''பணம் வாங்கிக்கொண்டு சீட் கொடுத்ததால் தோல்வி என்கிறாரே அழகிரி?'' </span></p>
<p class="content">''தலைவர் கலைஞரின் மகன் என்ற மரியாதை அழகிரிக்கு உண்டு. அரசியலில் அவர் ஆழ கால் ஊன்றாதவர் என்பதற்கு ஒரு உதாரணம் சொல்கிறேன். திருவண்ணா​மலை தொகுதியின் வேட்பாளர் <img align="right" width="200" height="200" alt="" src="http://www.vikatan.com/jv/2014/05/zwyzju/images/p34a.jpg">சி.என்.அண்ணாதுரை, மாவட்ட இளைஞர் அணி அமைப்பாளர். அவருடைய தந்தை துரிஞ்சாபுரம் முன்னாள் ஒன்றியச் செயலாளர். தேவானம்பட்டு கிராமத்தில் கலைஞரை அழைத்துவந்து முதலில் கட்சிக் கொடி ஏற்றியவர். அண்ணாதுரையின் தாய்வழி தாத்தா பரசுராமன், எங்கள் மாவட்டத்தின் மூத்த முன்னோடியும் எட்டு முறை எம்.எல்.ஏ தேர்தலில் நின்ற​வருமான பெ.சு.திரு​வேங்கடம் என்பவரையே கட்சிக்கு அழைத்து​வந்த மிகவும் மூத்த முன்னோடி. இத்தகைய பாரம்பரியம்மிக்க குடும்பத்​துக்கு சீட் கொடுத்ததையே அழகிரி கொச்சைப்​படுத்தினார் என்றால், அவரின் அரசியல் அறிவை புரிந்துகொள்ளுங்கள். ஆனால், அவர் தென்மண்டல அமைப்புச் செயலாளராக இருந்தபோது, ராமநாதபுரம் மாவட்டத்தில் சத்தியேந்திரன், செல்வேந்திரன், ராஜேந்திரன் என்ற பாரம்பரியமிக்க தி.மு.க குடும்பத்தைச் சேர்ந்த பவானி ராஜேந்திரனுக்கு கடந்த எம்.பி தேர்தலில் சீட் கொடுக்காமல், ரித்தீஷ் என்பவருக்கு பரிந்துரை செய்தார். அதுபோல, சென்னையில் தொழில் செய்துவரும் ஜெயதுரை என்பவருக்கு தூத்துக்குடியில் சீட் கொடுக்கச் சொன்னார். இதைப்பற்றி குறை சொல்லாமல் அவருடைய பொறுப்பை மதித்து அழகிரியின் பரிந்துரையைக் கட்சி ஏற்றது. இப்போதோ, ஏதோ உள்நோக்கத்தோடு குற்றம்சாட்ட வேண்டும் என்று அழகிரி பேசியது, அவரின் மேலோட்டமான அரசியலைத்தான் காட்டுகிறது. கட்சியின் பாரம்பரியம், உழைத்தவர்கள் வரலாறு அவருக்குத் தெரியவில்லை.''</p>
<p class="content"><span style="color: #0000ff">''காங்கிரஸோடு கூட்டணி வைத்திருந்தால் ஜெயித்திருக்​கலாமே என்று நினைக்கிறீர்களா?'' </span></p>
<p class="content">''காங்கிரஸ் கட்சி ஆட்சியில் இருப்பதற்காக தி.மு.க. செய்த உதவிகளை அவர்கள் நன்றி​யோடு நினைத்துப் பார்க்கவில்லை. கூட்டணி கட்சி என்றுகூட பாராமல், கற்பனை குற்றசாட்டுகளை மையமாகவைத்து வழக்குப் போட்டு, கைதுசெய்தார்கள். ஆனால், நிலக்கரி ஊழல், ஹெலிகாப்டர் ஊழல், ஆதர்ஷ் அடுக்குமாடி குடியிருப்பு ஊழல்... என்று எத்தனையோ ஊழல் புகார்கள் காங்கிரஸ் மீது வந்ததை அப்படியே அமுக்கிவிட்டார்கள். எந்தத் தவறும் செய்யாத எங்கள் மீது பழிசுமத்தி கெட்ட பெயரை ஏற்படுத்தினார்கள். அதே நேரத்தில், அவர்கள் செய்த தவறுகளுக்கும் நாங்கள்தான் பழி சுமந்தோம். காங்கிரஸ் கட்சியுடன் கூட்டணி வைக்காததற்காக நாங்கள் வருத்தப்படவில்லை. எத்தனையோ வெற்றி-தோல்விகளை தலைவர் கலைஞர் பார்த்து இருக்கிறார். வெற்றியைக் கண்டு துள்ளவோ, தோல்வி​யைக் கண்டு துவளவோ மாட்டார் எங்கள் தலைவர். பீனிக்ஸ் பறவைபோல மீண்டும் எழுந்து வருவோம்.''  </p>
<p class="content"><span style="color: #0000ff">''இனி தி.மு.க-வின் எதிர்காலம் அவ்வளவுதான் என்கிறார்களே..?'' </span></p>
<p class="content">''எத்தனையோ சோதனைக் காலங்களில் இந்த இயக்கத்தை தலைநிமிர்ந்து மீண்டும் எழவைத்தவர் கலைஞர். 1972-ல் எம்.ஜி.ஆர் இந்த இயக்கத்தை உடைத்துவிட்டேன் என்று வெளியேறியபோதுகூட 13 ஆண்டுகள் வனவாசம்​போல இந்த இயக்கத்தை ஊர் ஊராகச் சென்று கட்டிக் காப்பாற்றியவர் கலைஞர். 1976-ம் ஆண்டு மிசா கொடுமைகள் மூலம் தி.மு.க-வை அழிக்க காங்கிரஸ் செய்த சூழ்ச்சிகளை​யெல்லாம் தூள் தூளாக்கியவர். எட்டு மாவட்டச் செயலாளர்​களோடு, தி.மு.க என்னுடையது என்று அறிவாலயத்தைக் கைப்பற்ற வை.கோபால்சாமி கண்ட கனவை உடைத்தவர். இப்படி எத்தனையோ சோதனைகளை வென்று கழகத்தை மீட்டெடுத்த கலைஞர், இந்த நாடாளுமன்றத் தேர்தல் தோல்வியைக் கண்டு அஞ்ச மாட்டார். தொண்டர்களும் துவள மாட்டார்கள். தி.மு.க பெரிய வெற்றியும் பெற்றுள்ளது. தோல்விகளையும் சந்தித்துள்ளது. ஆனால், எங்கள் தலைவர் எந்தத் தேர்தலிலும் தோற்றது இல்லை. அவரே எங்களின் பலம்!''</p>
<p class="content">- <span style="color: #0000ff">எஸ்.முத்துகிருஷ்ணன் </span></p>
<p class="content">படம்: ப.சரவணகுமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜெயலலிதாவின் வெற்றிக்கு நான்கு காரணங்கள்!</div>
<div class="subtitle1">தமிழருவிமணியன் சொல்லும் சீக்ரெட்</div>
<div class="subtitle2"></div>
<div class="content" style="border-top:1px solid #DDD;">
<p class="content"><img align="left" width="156" height="400" alt="" src="http://www.vikatan.com/jv/2014/05/zwyzju/images/p12a.jpg">த      மிழகத்தில் பி.ஜே.பி கூட்டணி படுதோல்வியை அடைந்துள்ளது. பி.ஜே.பி கூட்டணியை உருவாக்கத் தொடக்கப்புள்ளியாக அமைந்து அந்தக் கூட்டணியின் கொள்கை பரப்புச் செயலாளர்போலச் செயல்பட்டவர் தமிழருவிமணியன். அவரைச் சந்தித்தோம்.</p>
<p class="content"> </p>
<p class="content"><span style="color: #0000ff">''தமிழகத்தில் பி.ஜே.பி கூட்டணியை உருவாக்க நீங்கள்தான் பெரிய அளவில் பாடுபட்டீர்கள். ஆனால், அது பெரிய தாக்கத்தை ஏற்படுத்தவில்லையே?'' </span></p>
<p class="content">''தேசிய ஜனநாயக முன்னணி தமிழகத்தில் பாதிப்பை உருவாக்கவில்லை என்பதைப் போன்ற பொய் வேறு எதுவும் இருக்க முடியாது. தமிழகத் தேர்தல் வரலாற்றிலேயே தி.மு.க, அ.தி.மு.க அல்லாத  மூன்றாவது அணி முதன்முறையாக 19 சதவிகித வாக்குகள் அதாவது 75 லட்சத்துக்கும் மேற்பட்ட வாக்குகளைப் பெற்று இருக்கிறது. ஏழு நாடாளுமன்றத் தொகுதிகளில் தி.மு.க-வை 3-வது இடத்துக்குத் தள்ளியிருக்கிறது. தேசிய ஜனநாயக முன்னணி தன் தொடக்கத்தை மிகச்சிறப்பாக நடத்தியிருக்கிறது. 25 விழுக்காடு வாக்குகளைப் பெற்று, 10 முதல் 15 தொகுதிகளைப் பெறும் என்று நான் நம்பினேன். அதற்கான சூழல் இருந்தது. அந்தச் சூழலைச் சரியாகப் பயன்படுத்தத் தவறிய குற்றத்துக்கு ஆளானவர்களில் ஒருவர் ராமதாஸ். இன்னொருவர் விஜயகாந்த். எனவே, வாக்காளர்களைக் குறைசொல்ல நான் விரும்பவில்லை.''</p>
<p class="content"><span style="color: #0000ff">''விஜயகாந்த், ராமதாஸ் என இருவரை மட்டும் குறைசொல்ல என்ன காரணம்?'' </span></p>
<p class="content">''நரேந்திர மோடிக்காக வாக்களிக்க வேண்டும் என்ற மனோபாவத்தை மக்களிடம் வளர்த்தெடுக்க இவர்கள் இருவரும் தவறினார்கள். மோடிக்கான செல்வாக்கை வாக்குகளாக மாற்றும் சூழலை நீண்டகால அரசியல் ஊசலாட்டத்தின் மூலம் தொடக்கத்தில் கெடுத்தவர் விஜயகாந்த். தேர்தல் தேதி அறிவிக்கப்படுவதற்கு முன்பே மோடி தன் பிரசாரத்தை இந்தியா முழுவதும் தொடங்கிவிட்டார். விஜயகாந்த்தும் ராமதாஸும் ஆரம்பத்திலேயே கூட்டணிக்கு இணங்கி, வண்டலூரில் மோடி பேசிய முதல் கூட்டத்தில் அத்தனை தலைவர்களும் ஒன்றாக சேர்ந்து மேடை ஏறி தங்களின் ஒற்றுமையை வெளிப்படுத்தி இருக்கலாம். தொடர்ச்சியாக பிரசார மேடைகளில் ஒன்றாக வாக்காளர்களை சந்தித்து இருந்தால், இந்தக் கூட்டணி மிகப்பெரிய வெற்றிகளைப் பெற்றிருக்கும். உளுந்தூர்பேட்டை மாநாட்டில் அறிவிப்பதாகச் சொல்லி நாள் கடத்திய விஜயகாந்த், அதற்குப் பிறகும் இங்கும் அங்கும் ஊசலாடினார்.</p>
<p class="content">தொகுதி உடன்பாடு என்பதை விஜயகாந்த், ராமதாஸ் ஆகிய இருவரும் மாதக்கணக்கில் இழுத்தடித்து <img align="right" width="246" height="299" alt="" src="http://www.vikatan.com/jv/2014/05/zwyzju/images/p18a.jpg">கூட்டணியின் மீதான நம்பிக்கையைச் சிதைத்தார்கள். பிறகு களத்தில் இறங்கிய நிலையில் விஜயகாந்த் தன் பணியை வேகமாக நிறைவாக ஆற்றினார். அது பாராட்டுக்கு உரியது. ஆனால், கடைசி நாள் வரையில் ஒத்துழையாமையைக் கடைப்பிடித்து தே.மு.தி.க எந்த நிலையிலும் வட மாவட்டங்களில் வேரூன்றிவிடக் கூடாது என்பதில் கவனமாக இருந்து இந்தக் கூட்டணி பெற வேண்டிய வெற்றியைத் தடுத்து நிறுத்திய பெருமைக்கு உரியவர் டாக்டர் ராமதாஸ். இவர்களைத்தானே குறைசொல்ல முடியும்!''</p>
<p class="content"><span style="color: #0000ff">''ஆரம்பத்தில் விஜயகாந்த்திடம் நீங்கள் பேசும்போது அவர் என்ன மனநிலையில் இருந்தார்?'' </span></p>
<p class="content">''அப்போது விஜயகாந்த்தால் ஒரு தெளிவான முடிவுக்கு வர முடியவில்லை. 'நீங்கள் தி.மு.க உடன் போனால் ஸ்டாலின் தலைமையை அங்கீகரித்து ஏற்றுக்கொள்வதாகப் பொருள். 2016-ல் முதல்வர் நாற்காலிக்கு ஸ்டாலின் போவதைத்தான் கலைஞரும் தி.மு.க-வும் விரும்புமே தவிர, உங்களை முதல்வராக்க அவர்கள் ஒப்புக்கொள்ள மாட்டார்கள். நீங்களோ, ஊழலுக்கு எதிராக அரசியல் நடத்துவதாகச் சொல்கிறீர்கள். ஆனால் தி.மு.க-வோ, அலைக்கற்றை ஊழலை சுமந்துகொண்டு ஊழலுக்கு உற்சவம் நடத்தக்கூடிய மனிதர்களின் கூடாரம். அந்தக் கூட்டணியில் உட்கார்ந்து ஊழலுக்கு எதிராகப் பேச முடியாது. தவிர, காங்கிரஸுக்கு எதிராக இந்தியா முழுவதும் சுனாமி அலையே வீசிக்கொண்டு இருக்கிறது. அதனுடன் கைகோத்தால் உங்கள் அரசியல் வாழ்வே முடிந்துவிடும். அதை ஒரு சுமையாகத்தான் முதுகில் சுமக்கவேண்டி வருமே தவிர, அது உங்களுக்கு சொத்தாக இருக்காது’ என்றேன்.</p>
<p class="content">மேலும், 'பி.ஜே.பி அணிக்கு வந்தால் இரு உத்தரவாதங்களை நிச்சயம் தருவேன். இது பி.ஜே.பி தலைமையில் அமைந்த கூட்டணி என எந்த இடத்திலும் சொல்லப்படாது. இரண்டாவது, நீங்கள் ஒருவர்தான் 20-க்கும் மேற்பட்ட சட்டமன்ற உறுப்பினர்களை வைத்திருக்கும் கட்சி. அதற்குரிய அங்கீகாரம் உங்களுக்குத் தரப்படும்’ என்றேன். அவருக்கும் ஓரளவுக்கு நிலைமை புரிந்தது. ஆனாலும் அவருக்கு எத்தனையோ பேர் ஆலோசகர்கள் இருப்பார்கள் இல்லையா? அவரவர் இழுத்த இழுப்புக்கெல்லாம் அவர் இங்கும் அங்கும் ஊசலாடியதன் காரணமாக அவருக்கான பெயரும் கெட்டது. இந்த கூட்டணிக்கான நம்பிக்கையும் கெட்டது.''</p>
<p class="content"><span style="color: #0000ff">''ஆனாலும் அன்புமணி வென்று இருக்கிறார். வன்னியர்களின் வாக்குகள் முழுமையாக அவருக்கு கிடைத்திருக்கின்றன என்று சொல்லலாமா?'' </span></p>
<p class="content">''ராமதாஸுக்கு இரு விருப்பம். ஒன்று தன் மகன் தேர்ந்தெடுக்கப்பட்டு மத்தியில் அமைச்சராக வேண்டும். இன்னொன்று, தே.மு.தி.க எந்த நிலையிலும் வட மாவட்டங்களில் வேரூன்றிவிடக் கூடாது. தே.மு.தி.க இல்லாத தேசிய ஜனநாயக முன்னணி அமைந்திருந்தால், அவர் விருப்பத்தோடு இந்தக் கூட்டணி வெற்றிபெற கடுமையாகப் பாடுபட்டு இருப்பார். 'தே.மு.தி.க-வை வட மாவட்டங்களில் வளரவிட்டால், நாளைக்கு அது நமக்கே பிரச்னையாகும். 2016 சட்டமன்றத் தேர்தலில் முதலமைச்சர் என்கிற கோஷத்தை விஜயகாந்த் இன்னும் வலிமையாக வைப்பார். அப்போது அன்புமணியை முதல்வராக்கும் கோஷம் பலவீனப்படும்’ - இப்படி 2016-ஐ மனதில் வைத்துதான் இந்தப் புறக்கணிப்பை நடத்தி, தே.மு.தி.க வீழ்வதற்கான வியூகங்களையும் வகுத்து அதில் வெற்றியும் பெற்றிருக்கிறார்.</p>
<p class="content">அன்புமணி ராமதாஸ் வெற்றிபெற்றிருக்கிறார் என்றால், வெறும் வன்னியர் வாக்குகளைப் பெற்று மட்டும் அல்ல. கூட்டணியில் உள்ள மற்ற கட்சிகளின் வாக்குகளையும் பெற்றுத்தான் அவர் வெற்றிபெற்று உள்ளார். ராமதாஸ் தன் நன்றி அறிக்கையில்கூட எந்த இடத்திலும், 'தேசிய ஜனநாயக முன்னணிக்கு வாக்களித்த கட்சியினருக்கு நன்றி’ என குறிப்பிடவில்லை. 'அன்புமணியை வெற்றிபெறச் செய்த பா.ம.க-வினருக்கு நன்றி’ என்று குறிப்பிட்டார். இதன்மூலம் அவர் தேசிய ஜனநாயக முன்னணியில் உள்ளார்ந்த ஈடுபாட்டுடன் செயல்படவில்லை என்பது தெரிகிறது.''</p>
<p class="content"><span style="color: #0000ff">''வைகோவின் தோல்வியை எப்படிப் பார்க்கிறீர்கள்?'' </span></p>
<p class="content">''விருதுநகர் மக்களைப் பற்றி நினைத்தாலே என் மனம் கசந்துபோகிறது. அவர்களுக்கு செக்குக்கும் சிவலிங்கத்துக்கும் எப்போதுமே வித்தியாசம் தெரியாது என்றே நினைக்கிறேன். பெருந்தலைவர் காமராஜர் உலகப் புகழ்பெற்ற தலைவராக விஸ்வரூபம் எடுத்த நிலையில், அடிமரத்தை வெட்டுவதுபோல அவரை விருதுநகர் சட்டமன்ற தொகுதியில் வீழ்த்தியவர்கள் அவர்கள். சென்றமுறை <img align="right" width="129" height="485" alt="" src="http://www.vikatan.com/jv/2014/05/zwyzju/images/p19.jpg">முகவரியே இல்லாத காங்கிரஸ் வேட்பாளர் மாணிக் தாகூரிடம் வைகோ தோற்க காரணமானவர்கள். அன்றைக்கு மட்டும் அவர் வெற்றிபெற்றிருந்தால் முள்ளிவாய்க்கால் அவலம் இந்தளவுக்கு முனைப்பாக நடந்திருக்காது. மன்மோகன் அரசுக்கு எதிராக நாடாளுமன்றத்தில் ஒரு சூறாவளியையே அவர் எழுப்பியிருப்பார். அதை இந்த முறை உணர்ந்து அவரை தேர்ந்தெடுப்பார்கள் என நான் மட்டும் அல்ல... உலகம் முழுவதும் உள்ள தமிழர்கள் நினைத்தார்கள். நாடாளுமன்றத்துக்கு ஓர் உறுப்பினர் செல்வது உறங்குவதற்காக அல்ல... வாதங்களை வைப்பதற்காக! மாநில உரிமைகளை பாதுகாக்கக்கூடிய சக்தியாக செயல்படுவதற்காக!</p>
<p class="content">வைகோ வெற்றிபெற்று இருந்தால் அமைச்சராகி, தமிழக நலனில் கூடுதலான கவனத்தைச் செலுத்தியிருப்பார். அவர் தோல்வி ஒட்டுமொத்த தமிழினத்தின் தோல்வி. கருணாநிதிக்கு எதிரி ஜெயலலிதா, ஜெயலலிதாவுக்கு எதிரி கருணாநிதி. ஆனால் வைகோ வளர்ந்துவிடவே கூடாது என்பதில், கருணாநிதியும் ஜெயலலிதாவும் கூட்டாளிகள்.''</p>
<p class="content"><span style="color: #0000ff">''இப்படி நிறைய முரண்பாடுகளோடு உள்ள பி.ஜே.பி கூட்டணி சட்டமன்றத் தேர்தலிலும் தொடரும் என நினைக்கிறீர்களா?'' </span></p>
<p class="content">''அதற்கான வாய்ப்பு 100 சதவிகிதம் இருப்பதாக நான் நம்பவில்லை. தேசிய ஜனநாயக முன்னணி நிச்சயம் இருக்கும். தேர்தலைச் சந்திக்கும். பி.ஜே.பி, ம.தி.மு.க அந்தக் கூட்டணியில் இருக்கும். ஆனால் ராமதாஸைப் பொறுத்தவரையில் தே.மு.தி.க இருக்கும் இடத்தில் அவர் சேர்ந்து இருப்பாரா என்பது சந்தேகம். ராமதாஸ் இருந்தால் அவரை நம்பி விஜயகாந்த் வருவாரா என்பதும் ஐயப்பாடு. ஆனால், எனக்கோர் ஆசை உண்டு. மரண வியாபாரி, மதவாதி என்ற பிரசாரம் மூலம் வீழ்த்த முனைந்த மோடி, இன்று பிரதமராகிவிட்டார். 'என் அரசு 125 கோடி இந்தியர்களுக்குமான அரசாக இருக்கும்’ என்ற தன் வார்த்தைகள் மூலம் நம்பிக்கையை விதைத்திருக்கிறார். இஸ்லாமிய, ஒடுக்கப்பட்ட தலித் சமூகத்துக்கு தன் அன்பை, ஆதரவை நீட்டியிருக்கிறார். தமிழகத்தைப் பொறுத்தவரை இரு திராவிடக் கட்சிகளுக்கு இடையில் சிக்கி சீரழிந்துவரும் மக்கள் ஒரு புனருதாரணம் பெற வேண்டும் என்றால், மாற்று அரசியல் மலர வேண்டும் என்றால், தலித், இஸ்லாமிய அமைப்புகள் இரு திராவிடக் கட்சிகளைப் புறக்கணித்துவிட்டு பி.ஜே.பி-வோடு கூட்டணி அமைப்பதில் ஒரு தவறும் கிடையாது.''</p>
<p class="content"><span style="color: #0000ff">''ஜெயலலிதாவின் வெற்றியின் மூலம் அவருடைய செல்வாக்கு உயர்ந்திருப்பதாக நினைக்கிறீர்களா?'' </span></p>
<p class="content">''வெறுமனே 200 ரூபாய்க்கெல்லாம் ஓட்டுப்போடும் அளவுக்கு தமிழக மக்களை மிகவும் கேவலமாக மதிக்கக் கூடாது. இது அவர்களின் சுயமரியாதையையே சுட்டெரிக்கும் விஷயம். வெறுமனே பணம் கொடுத்துதான் வாக்குகளைப் பெற முடியம் என்றால், தி.மு.க-விடம் இல்லாத பணமா? காங்கிரஸிடம் பணமே இல்லையா? ஆனால், பணம் கொடுக்கப்பட்டது தேர்தல் கமிஷனே ஒப்புக்கொண்ட விஷயம். அதில் எந்த சந்தேகமும் கிடையாது. பணப்புழக்கத்தை எங்களால் தடுக்க முடியவில்லை என பிரவீன்குமாரே வாக்குமூலம் தந்திருக்கிறார்.</p>
<p class="content">ஜெயலலிதாவின் இந்த வெற்றிக்கு நான் நான்கு காரணங்களைச் சொல்வேன். முதல் காரணம், இரட்டை இலை. அது எம்.ஜி.ஆர் அறிமுகப்படுத்தியது. அதுதான் ஜெயலலிதாவுக்கு பெரிய வாழ்வை உருவாக்கிக்கொடுத்தது. இரண்டாவது, அடித்தட்டு மக்கள் அனைவரிடமும் சென்று சேர்ந்த இலவசத் திட்டங்கள். மூன்றாவது, 40 சீட்களிலும் ஜெயிக்க வைத்தால் தமிழகத்தில் இருந்து ஒருவர் பிரதமராக வருவதற்கான வாய்ப்பைத் தரலாமே என்பது. நான்காவது சிறுபான்மை மக்களைப் பொறுத்தவரையிலும் அவர்கள் தி.மு.க-வுக்கு வாக்களித்ததைவிட அ.தி.மு.க-வுக்கு வாக்களித்தது அதிகம். ஆனால், 'சிரிப்பு பாதி அழுகை பாதி சேர்ந்ததல்லவோ மனித ஜாதி’ என்ற கண்ணதாசன் பாட்டு யாருக்குப் பொருந்துகிறதோ இல்லையோ... இப்போது ஜெ-வுக்கு மிகச்சரியாகப் பொருந்தும். 37 இடங்கள் வெற்றிபெற்றாலும் அந்த அம்மையாரின் முகத்தில் மகிழ்ச்சிக்கான மலர்ச்சியே இல்லையே... ஏன்? 37 பேரை வைத்து எதையும் சாதிக்க முடியாதபடி மத்தியில் மிகப்பெரும்பான்மையோடு ஆட்சி அமைந்துவிட்டது. அதுதான் அவரது துரதிர்ஷ்டம்!''</p>
<p class="content">- <span style="color: #0000ff">ம.கா.செந்தில்குமார்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''அவர் வன்னியர் என்றால் நீங்கள் யார்?''</div>
<div class="subtitle1">கே.பி.முனுசாமிக்கு கல்தா கொடுத்த கதை</div>
<div class="subtitle2"></div>
<div class="content" style="border-top:1px solid #DDD;">
<p class="content">நால்வர் அணியில் ஒரு தலை உருண்டுவிட்டது!</p>
<p class="content"> </p>
<p class="content">அ.தி.மு.க-வில் ஜெயலலிதாவுக்கு அடுத்து ஓரளவு அதிகாரம் உள்ள மனிதர்களாக வலம் வந்தவர்கள் ஓ.பன்னீர்செல்வம், நத்தம் விஸ்வநாதன், கே.பி.முனுசாமி, வைத்திலிங்கம் ஆகிய நால்வரும். ஒழுங்கு நடவடிக்கை குழு என்று இவர்களை நியமித்தார் ஜெயலலிதா. கட்சிக்காரர்கள் மீது வரும் புகாரை ஆய்வுசெய்து ஜெயலலிதாவுக்கு அறிக்கை தருவார்கள். அதன்மீது நடவடிக்கை எடுப்பார்கள். அதனால் இந்த நால்வருக்கும் கட்சியில் மரியாதை இருந்தது. இதில் கே.பி.முனுசாமியின் அனைத்துப் பதவிகளும் தற்போது பறிக்கப்பட்டன. தர்மபுரியில் பா.ம.க வென்றதுதான் இதற்கு முக்கியமான காரணம் என்று சொல்லப்படுகிறது.  </p>
<p style="text-align: center"><img align="middle" width="500" height="393" alt="" src="http://www.vikatan.com/jv/2014/05/zwyzju/images/p2.jpg"></p>
<p class="content">''தர்மபுரியில் அன்புமணி ராமதாஸ் ஜெயித்தார். பாபிரெட்டிப்பட்டி சட்டமன்றத் தொகுதி எம்.எல்.ஏ-வுமான உயர்கல்வித் துறை அமைச்சர் பழனியப்பன் அந்த மாவட்டத்தைச் சேர்ந்தவர்தான். இவருடைய  சொந்த ஊரில் பா.ம.க., அ.தி.மு.க-வைவிட அதிக வாக்குகள் வாங்கியது. இதை வைத்து அவர் பதவி பறிக்கப்படும் என எதிர்பார்த்திருந்தோம். அது நடக்கவில்லை. ராஜினாமா கடிதத்துடன் ஜெயலலிதாவைச் சந்தித்த பழனியப்பன், தர்மபுரி தோல்விக்கான காரணங்களைப் புட்டுப்புட்டு வைத்தாராம். அதன்பின், யாரும் எதிர்பாராதவிதமாக பக்கத்து மாவட்டமான கிருஷ்ணகிரியைச் சேர்ந்த கே.பி.முனுசாமியின் அனைத்துப் பதவிகளும் பறிபோயின. கிருஷ்ணகிரி நாடாளுமன்றத் தொகுதியில் வரும் கிருஷ்ணகிரி, ஊத்தங்கரை, பர்கூர் ஆகிய சட்டமன்றத் தொகுதிகளில் அ.தி.மு.க எம்.எல்.ஏ-கள் இருந்தும்கூட, இரண்டாவது இடத்தில் பா.ம.க ஓட்டு வாங்கியிருக்கிறது. இந்த விவரங்கள் ஜெயலலிதாவுக்குத் தெரிவிக்கப்பட்டதாம். முனுசாமி அவரது சாதிக்காரர்களுக்கு சலுகை காட்டுகிறார். கோஷ்டியை வளர்க்கிறார். அவரது மோசமான நடவடிக்கைகள் பற்றி கட்சி மேலிடத்துக்குப் புகார் போனால், ஒழுங்கு நடவடிக்கைக் குழு உறுப்பினர் என்ற வகையில் அமுக்கிவிடுகிறார் என்கிற புலம்பல்கள் கேட்டவண்ணம் இருந்தன. கிருஷ்ணகிரி நகரத்தில் முனுசாமியின் விசுவாசி ஒருவருக்கு ஆறு பதவிகள் கொடுத்திருந்தார். காவேரிப்பட்டினத்தில் காலியான உள்ளாட்சிப் பதவி ஒன்றுக்கு உள்ளூர் கட்சிக்காரர்களுக்குப் பிடிக்காத ஒருவரை அமர்த்தினாராம். இதுமாதிரி பல்வேறு புகார்கள் மேலிடத்துக்குப் போயும் நோ ஆக்ஷன். தேர்தல் பிரசாரத்துக்கு ஜெயலலிதா போனபோதே, முனுசாமியின் வண்டவாளங்கள் தெரிந்து கழட்டிவிட்டார். இப்போது முழுவதுமாக நீக்கிவிட்டார்.  </p>
<p class="content">வன்னியர் சமூகத்தை சேர்ந்த இவரால் அன்புமணியின் வெற்றியைத் தடுத்து நிறுத்த முயற்சிக்கவில்லை என்பதும் முதல்வரின் கோபத்துக்குக் காரணம். அன்புமணி தர்மபுரியில் வெற்றிபெற்றதுமே முனுசாமியை அழைத்துப் பேசியிருக்கிறார் முதல்வர். அப்போது 'வன்னியர்கள் எல்லாருமே அவருக்கு ஓட்டுப் போட்டுவிட்டார்கள்’ என்று கூறியிருக்கிறார் முனுசாமி. இதில் கோபமான முதல்வர், 'அவர் வன்னியர் என்றால் நீங்கள் யார்? நீங்கள் சொன்னால் ஓட்டுப் போட மாட்டார்களா? உங்களுக்கு எவ்வளவு முக்கியத்துவம் கொடுத்து வைத்திருக்கிறேன்’ என்று கோபப்பட்டிருக்கிறார். தேர்தல் செலவு குறித்த அசைன்மென்ட்டை ஒருசில அமைச்சர்களுக்கு மட்டுமே கொடுத்திருந்தார். அதில் வைத்திலிங்கம், செந்தில்பாலாஜி, எடப்பாடி பழனிச்சாமி ஆகியோரும் அடக்கம். இவர்கள் அனைவருமே கணக்கு கொடுத்துவிட்டார்களாம். முனுசாமி மட்டும் சொதப்பிவிட்டாராம்.</p>
<p class="content">இவை தவிர, உள்ளாட்சித் துறையில் நடந்த சில விவகாரங்கள் குறித்து ஆட்சி மேலிடத்துக்கு நிறைய புகார்கள் போனதாம். மூன்று ஐ.ஏ.எஸ் அதிகாரிகள் கொண்ட டீம் ஒன்றும் உளவுத் துறையினரும் தனித்தனியாக ரிப்போர்ட்டுகளைத் தேர்தலுக்கு முன்பே சமர்ப்பித்திருந்தார்களாம். சென்னை மாநகராட்சியில் ஒரு டெண்டர் தொடர்பான விஷயத்தில் பங்கு மேலிடத்துக்கு சரிவர போய் சேரவில்லையாம்.</p>
<p class="content">அதேபோல், மதுரை விவகாரமும் சூடுபிடித்துள்ளது. தி.மு.க. ஆட்சியில் மதுரை மாநகராட்சியில் 1,000 கோடி ரூபாய் அளவில் ஜவஹர்லால் நேரு தேசிய நகர புனரமைப்புத் திட்டத்தின் கீழ் மத்திய அரசு பணம் ஒதுக்கியது. அந்தப் பணம் செலவழிக்கப்பட்டதில் கணக்குகள் சரியாக இல்லை என்று அப்போதைய கமிஷனர் கிரண் குராலா பிரச்னையைக் கிளப்பினார். அவர் தூக்கியடிக்கப்பட்டார். இந்த விவகாரத்தில், மாநகராட்சியின் அதிகாரி ஒருவர்தான் அமைச்சர் கே.பி.முனுசாமியிடம் வத்திவைத்து தன்னைக் காப்பாற்றிக்கொள்ள கமிஷனரை மாற்றிவிட்டாராம். திட்ட செலவு விஷயத்தில் சி.பி.ஐ தனது விசாரணையை ரகசியமாகத் தொடங்கியுள்ளதாம். சற்று தாமதமாக மாநில அரசுக்கு இந்தத் தகவல்கள் தெரியவர, கே.பி.முனுசாமி மீது கோபம் வெடித்தது. முனுசாமி அடிப்படையில் ஒரு கான்ட்ராக்டர். அமைச்சராக இருந்த வரையில் கான்ட்ராக்டர்களின் கஷ்டத்தையும் உணரவில்லை. அரசியல்வாதிகளின் கஷ்டத்தையும் புரிந்துகொள்ளவில்லை. அதுதான் அவருக்கு ஆப்பு வைத்திருக்கிறது'' என்கிறார்கள்.</p>
<p class="content">அது சரி!</p>
<p class="content">- நமது நிருபர்கள்</p>
<p class="content">படம்: க.தனசேகரன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தேடிக் கொண்டிருக்கிறான் பழைய காங்கிரஸ்காரன்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="253" alt="" src="http://www.vikatan.com/jv/2014/05/zwyzju/images/p24.jpg"></p>
<p class="content">காங்கிரஸைக் கலைத்துவிட</p>
<p class="content"> </p>
<p class="content">காந்தி மகான் அன்றே சொன்னார்</p>
<p class="content">அதை கைவிட்டு</p>
<p class="content">ரோஜா ரசிகனின் இடது தோள் சிறுவனாய்</p>
<p class="content">உலகத் திருவிழாவுக்கு வந்த நாங்கள்</p>
<p class="content">இன்று</p>
<p class="content">காணாமல் போனவர்கள் பட்டியலில்... <br>
 </p>
<p class="content"> </p>
<p class="content">சுறா மீன்களைக்கூட</p>
<p class="content">துடுப்புகளாக்கி,</p>
<p class="content">இந்தியப் படகை</p>
<p class="content">உலகக் கடலில்</p>
<p class="content">நீந்தச் செய்தார்</p>
<p class="content">விருதுநகர் வெள்ளைச்சட்டைக்காரர். <br>
 </p>
<p class="content">ஆனால், இன்றோ</p>
<p class="content">துடுப்புகளே சுறா மீன்களாகி</p>
<p class="content">நம்மை சுழலவைக்கின்றன! <br><br>
 </p>
<p class="content"> </p>
<p class="content">'கே’ பிளானைக் கொண்டுவந்து</p>
<p class="content">சொந்தக் காசிலே சூன்யம்</p>
<p class="content">வைத்துக் கொண்டார்</p>
<p class="content">எங்க ஊர் கிங் மேக்கர்! <br><br>
 </p>
<p class="content"> </p>
<p class="content">சந்தர்ப்பவாதம்தான்</p>
<p class="content">சரியான அரசியலென</p>
<p class="content">மக்களெல்லாம் முடிவுசெய்தது</p>
<p class="content">காமராஜர் தோற்ற நாளில்தான்!</p>
<p class="content">விருதுநகர் எப்போதும்</p>
<p class="content">விழுப்புண் நகர்தான் போலும்! <br><br>
 </p>
<p class="content"> </p>
<p class="content">இந்திரா நேரு</p>
<p class="content">இந்திரா காந்தியென</p>
<p class="content">மாறிய நாளில்தான்</p>
<p class="content">இந்திய அரசியலில்</p>
<p class="content">'அரசியல்’ புகுந்தது! <br><br>
 </p>
<p class="content">சிண்டிகேட், இண்டிகேட்</p>
<p class="content">என இரண்டாகப் பிரிந்த நாளில்,</p>
<p class="content">எல்லா மாநிலங்களிலும்</p>
<p class="content">காங்கிரஸுக்கு ஜுரம் பிடித்தது! <br><br>
 </p>
<p class="content"> </p>
<p class="content">காங்கிரஸின் தேர்தல் சின்னம்</p>
<p class="content">காளை மாடு - அது</p>
<p class="content">கைராட்டைப் பெண்ணாக,</p>
<p class="content">பசுவும் கன்றாகப் பிரிந்தது.</p>
<p class="content">பின்னாளில்</p>
<p class="content">கையாக மாறியது...</p>
<p class="content">கறை படிந்தே போனது! <br><br>
 </p>
<p class="content"> </p>
<p class="content">வங்கிச் சீரமைப்பும்</p>
<p class="content">பங்களாதேஷ் போரும்</p>
<p class="content">கொடுத்த நற்பெயரை</p>
<p class="content">இழந்தார் இந்திரா</p>
<p class="content">நெருக்கடி நிலை பிரகடனத்தில்... <br><br>
 </p>
<p class="content"> </p>
<p class="content">77-ல் ஜனித்த ஜனதா குழந்தை</p>
<p class="content">இன்று</p>
<p class="content">கோலியாத்தை வீழ்த்திய</p>
<p class="content">டேவிட்டைப் போல்</p>
<p class="content">பாரதிய ஜனதாவாக</p>
<p class="content">அசுரபலம் பெற்றது! <br><br>
 </p>
<p class="content"> </p>
<p class="content">ஈழப் பிரச்னையில்</p>
<p class="content">பஞ்சசீலக் கொள்கையை</p>
<p class="content">'பஞ்சர்’ ஆக்கிப் போட்டார்</p>
<p class="content">ராஜீவ் காந்தி! <br><br>
 </p>
<p class="content"> </p>
<p class="content">அரசியல்வாதிகளை விட்டுவிட்டு</p>
<p class="content">அதிகாரிகளைப் பிரதமராக</p>
<p class="content">ஆக்கிப் பார்த்தார்</p>
<p class="content">சோனியா காந்தி.</p>
<p class="content">அவர்களுக்கோ</p>
<p class="content">'ஏழை படும்பாடு’ என்றுமே</p>
<p class="content">புரியவில்லை! <br><br>
 </p>
<p class="content">ஜெகன்மோகன் கட்சியைக்</p>
<p class="content">குழப்பி,</p>
<p class="content">லாலு கட்சி தொடங்கி,</p>
<p class="content">எங்க ஊர் அறிவாலயம் கட்சி வரை</p>
<p class="content">சோனியா கூட்டு வைத்தார்.</p>
<p class="content">ஆனால், ராகுல் காந்தியோ,</p>
<p class="content">கூட்டுக் கட்சிகளுக்கே</p>
<p class="content">வேட்டு வைத்தார்! <br><br>
 </p>
<p class="content"> </p>
<p class="content">இங்கிலாந்து வெள்ளைக்காரர்</p>
<p class="content">தொடங்கிய காங்கிரஸுக்கு</p>
<p class="content">இத்தாலி நாட்டு வெள்ளையம்மா</p>
<p class="content">பூட்டுப் போட்டார்! <br><br>
 </p>
<p class="content"> </p>
<p class="content">காந்தி முதல் கக்கன் வரை</p>
<p class="content">தலைவர்களெல்லாம்</p>
<p class="content">தொண்டர்களாய் வாழ்ந்தார்கள்</p>
<p class="content">தொண்டர்களுக்காக வாழ்ந்தார்கள்... <br>
 </p>
<p class="content">இன்று</p>
<p class="content">காங்கிரஸின் உண்மைத் தொண்டனை</p>
<p class="content">டிஸ்கவரி சேனலில்தான்</p>
<p class="content">பார்க்க வேண்டும்!</p>
<p class="content"> </p>
<p class="content">புதியப் பொருளாதாரக் கொள்கையும்</p>
<p class="content">உலகமயமாக்கலும்</p>
<p class="content">நடுத்தர மக்களை</p>
<p class="content">நசுக்கிப் போட்டு,</p>
<p class="content">கார்ப்பரேட்டுகளை வளர்த்துவிட,</p>
<p class="content">இன்று</p>
<p class="content">ஷாப்பிங் மால்களில்</p>
<p class="content">காங்கிரஸ் கிடைக்குமா எனத்</p>
<p class="content">தேடிக் கொண்டிருக்கிறான்</p>
<p class="content">பழைய காங்கிரஸ்காரன்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மிஸ்டர் கழுகு: ''எல்லா மாவட்டச் செயலாளர்களையும் எடு!''</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="359" src="http://www.vikatan.com/jv/2014/05/zwyzju/images/p42.jpg"></p>
<p class="content">கருணாநிதி - ஸ்டாலின் மோதல் ஃபாலோ-அப் தகவல்களோடு வந்தார் கழுகார்.</p>
<p class="content"> </p>
<p class="content">''தேர்தல் தோல்விக்குப் பொறுப்​பேற்று ஸ்டாலின், தான் வகித்துவந்த கட்சிப் பதவிகளை 18-ம் தேதி காலையில் ராஜினாமா செய்வதாக கருணாநிதியிடம் கடிதம் கொடுத்தார். அதன் பிறகு ஏற்பட்ட கொந்தளிப்புகள், ஆர்ப்பாட்டங்கள், அப்படி ஒரு சம்பவமே நடக்கவில்லை என்று கருணாநிதி அளித்த பேட்டி, தளபதி தனது ராஜினாமாவை வலியுறுத்தவில்லை என்று சொல்லிவிட்டார் என்று துரைமுருகன் சொன்னது, ஸ்டாலின் வீட்டில் மாவட்டச் செயலாளர்கள் கூடிப் பேசியது, அழகிரி மற்றும் கனிமொழி போன்றவர்களை முழுமையாக ஒதுக்கிவிட்டு தனக்கு முழு அதிகாரம் தர வேண்டும் என்று ஸ்டாலின் கேட்பது... போன்ற பரபர காட்சிகளை கடந்த இதழில் விவரித்துவிட்டேன். 18-ம் தேதி காலை முதல் 19-ம் தேதி மாலை வரை நடந்தவை இவை. அடுத்து நடந்த காட்சிகளைச் சொல்கிறேன்!'' என்றபடி கழுகார் செய்தி மூட்டைகளை அவிழ்த்தார்.</p>
<p class="content">''கட்சிப் பதவிகளை ராஜினாமா செய்த முடிவில் ஸ்டாலின் உறுதியாக இருந்தார். 20-ம் தேதியும் அவர் கருணாநிதியைச் சந்திக்கவில்லை. 'நான் கடிதம் கொடுக்கவில்லை என்று தலைவர் ஏன் பேட்டி தர வேண்டும்? அப்படிச் சொன்னதால் இது ஏதோ நாடகம் என்று அனைவரும் பேசுவதற்கு அவரே வழிவகுத்துவிட்டார்’ என்று ஸ்டாலின் வருத்தப்பட்டார். 'தலைவரை வந்து பாருங்கள். எல்லாம் சரியாகிவிடும்’ என்று துரைமுருகன் சொல்லிப்பார்த்தார். ஆனால், ஸ்டாலின் அதனை ஏற்கவில்லை. இதற்கு மேல் செய்வதற்கு எதுவும் இல்லை என்று நினைத்த துரைமுருகன், உடனடியாக வேலூர் கிளம்பிப் போய்விட்டார். ஸ்டாலினை சமாதானம் செய்தவர்கள், அழகிரி பற்றி கருணாநிதி சொன்னதைச் சுட்டிக்காட்டி இருக்கிறார்கள். 'அழகிரியைப் பற்றி நான் பேசவே விரும்பவில்லை. அவரை நான் மறந்து நீண்ட நாட்களாகிவிட்டது என்று தலைவர் சொல்லி விட்டார். இதற்கு மேல் என்ன சொல்ல முடியும்? அப்படிப்பட்டவரை நீங்கள் சந்திக்க மறுப்பது சரியல்ல’ என்று அவர்கள் சொன்னார்கள். 20-ம் தேதி மாலையில் கருணாநிதியைச் சந்திக்கலாம் என்ற முடிவுக்கு வந்துவிட்டார் ஸ்டாலின். ஆனால் ஏனோ தனியாகச் சந்திக்கத் தயக்கம்!''</p>
<p class="content">''ம்!''</p>
<p class="content"><img alt="" align="right" width="300" height="364" src="http://www.vikatan.com/jv/2014/05/zwyzju/images/p43.jpg">''தன்னுடைய சகாக்களை உடன் அழைத்துச் செல்ல முடிவுசெய்தார். எ.வ.வேலு, பொன்முடி, ஆ.ராசா ஆகியோர் சென்னையில் இருந்தனர். ஏதோ மருத்துவ சிகிச்சையில் இரண்டு நாட்களாக இருந்தாராம் கே.என்.நேரு. அதனால் அவர் இந்த பரபரப்புகளில் தலையைக் காட்டவில்லை. ஆனால், அவரும் 21-ம் தேதி காலையில் வந்துவிட்டார். இந்த நால்வரையும் அழைத்துக்கொண்டு, கோபாலபுரத்தை நோக்கிப் போனார் ஸ்டாலின். இவர்களது வருகை ஏற்கெனவே கருணாநிதிக்குத் தெரிவிக்கப்பட்டு இருந்தது. ஏதோ முக்கியமான கோரிக்கைகளோடு இவர்கள் வருகிறார்கள் என்று கருணாநிதியும் எதிர்பார்த்தார். ஆனால், சுமுகமாகவே நடந்ததாம் இந்தச் சந்திப்பு. அமைதியாகப் போய் கருணாநிதி முன்னால் ஸ்டாலின் உட்கார்ந்தார். 'அறிவாலயம் போறேன். உங்களைப் பார்த்துட்டுப் போகலாம்னு வந்தேன்’ என்றாராம். 'சரிப்பா’ என்றாராம் கருணாநிதி. 'கட்சி மட்டத்தில் இதுபற்றி ஆலோசனை செய்வோம். உயர்நிலை செயல்திட்டக் குழுவைக் கூட்டுவோம்’ என்றாராம் கருணாநிதி. ஸ்டாலின் அதற்குச் சம்மதித்துள்ளார். அதன் பிறகு தேதி முடிவுசெய்துள்ளார்கள். ஜூன் 3-ம் தேதி கருணாநிதியின் பிறந்தநாள். வழக்கமாக முன்னணியினர் சென்னைக்கு வாழ்த்துச் சொல்ல வருவார்கள். அதனால் அதற்கு முந்தைய நாள் வைக்கலாம் என்று முடிவானது. ஜூன் 2-ம் தேதி அண்ணா அறிவாலயத்தில் கூட்டம் என முடிவானது. பொதுச்செயலாளர் அன்பழகனுக்கும் அங்கிருந்து தகவல் சொல்லப்பட்டது. 'நடந்து முடிந்த நாடாளுமன்றத் தேர்தல் குறித்து ஆராய்ந்திடவும், எதிர்காலத்தில் கழகத்தின் வலிமையையும் வளர்ச்சியையும் மேலும் பெருக்குவதற்கேற்ப நடவடிக்கைகளை எவ்வாறு மேற்​கொள்வது என்பது குறித்து முதல்கட்டமாக ஆலோசனை செய்து முடிவுகள் எடுக்கவும்’ என்று கருணாநிதி அந்த அறிக்கையில் குறிப்பிட்டார்!''</p>
<p class="content">''அது என்ன முதல்கட்டமாக?''</p>
<p class="content">''உயர்நிலை செயல்திட்டக் குழு என்பது கட்சி சட்டதிட்டங்களின் அடிப்படையில் அதிகாரம் பெற்ற, அங்கீகாரம் பெற்ற குழு அல்ல. பொதுக்குழு, தலைமைச் செயற்குழு ஆகியவைதான் அதிகாரம் பெற்றவை. இந்த உயர்நிலை செயல்திட்டக் குழுவில் விவாதங்கள் செய்யலாமே தவிர, முடிவுகளை எடுக்க முடியாது. அதனால்தான் இங்கு பேசிவிட்டு, பொதுக்குழுவில் முடிவுகளை அறிவிப்பார்கள். அதனால்தான் ஜாக்கிரதையாக 'முதல்கட்டமாக’ என்ற வார்த்தையை கருணாநிதி சேர்த்துள்ளார்.''</p>
<p class="content">''என்ன முடிவாம்?''</p>
<p class="content">''தேர்தல் தோல்விக்கான காரணங்களை கருணாநிதி யோசித்துப் பார்த்துள்ளார். தன்னோடு இருந்த துரைமுருகன், ஜெகத்ரட்சகன் போன்றவர்களிடம் மனம் விட்டுப் பேசியுள்ளார். 'கட்சிகாரங்க உழைக்கலைன்னு சொல்றாங்க. கட்சிக்காரங்க விரும்புகிற வேட்பாளரை நிறுத்தியிருந்தா உழைச்சிருப்பாங்க. மாவட்டச் செயலாளர் சொல்ற வேட்பாளரை நியமிச்சா மாவட்டச் செயலாளர் மட்டும்தானே வேலை பார்ப்பாங்க. மத்தவங்களுக்கு என்ன கவலை?' என்ற அர்த்தத்தில் கருணாநிதி அப்போது கருத்து சொன்னாராம். கருணாநிதியின் குடும்ப பிரமுகர் ஒருவர் அப்போது உடன் இருந்துள்ளார். 'எல்லா மாவட்டச் செயலாளர்களும் அந்தந்தப் பகுதி குறுநில மன்னர்கள் மாதிரி ஆகிவிட்டார்கள். அவர்களை மாற்றுவதுதான் சரியானது’ என்று சொன்னாராம். அருகில் இருந்த வடக்கு மாவட்டச் செயலாளரும் முன்னாள் அமைச்சருமான பிரமுகரைப் பார்த்து, 'நீங்கள் உடனே ராஜினாமா பண்ணுங்க. அப்பத்தான் எல்லாரும் பண்ணுவாங்க’ என்றாராம் அந்தக் குடும்ப பிரமுகர். உடனே கண்சிவந்தாராம் அந்த முன்னாள் அமைச்சர். வெளியில் வந்து கொந்தளித்துள்ளார். 'மாவட்டச் செயலாளர் பேச்சையே மத்தவங்க கேட்க மாட்டேங்கிறாங்கன்னா... சாதாரணமான ஒரு ஆளை மாவட்டச் செயலாளராகப் போட்டால் மட்டும் கட்சிக்காரங்க கேட்பாங்களா? என் மீதுள்ள பழைய வெறுப்பை இப்படிக் காட்டுகிறார் அவர். தயாநிதி மாறன் மீது கட்சி நடவடிக்கை எடுத்த காலகட்டத்தில், அதனை ஆதரித்துப் பேசியவன் நான். அதற்குப் பழிவாங்கும் நடவடிக்கையாக என்னை ராஜினாமா செய்யச் சொல்கிறார் அந்த நபர்’ என்றாராம் இந்த முன்னாள்!''</p>
<p class="content">''இதில் கருணாநிதியின் கருத்து என்ன?''</p>
<p class="content">''வேட்பாளர் பட்டியல் தயார் ஆனபோதே கருணாநிதி மனவருத்தம் அடைய ஆரம்பித்தார் என்பது பழைய தகவல்தான். தஞ்சாவூர் தொகுதி பழனிமாணிக்கம், வட சென்னை டி.கே.எஸ்.இளங்கோவன், திருவண்ணாமலை கு.கருணாநிதி, விருதுநகர் கே.எஸ்.ராதாகிருஷ்ணன்... என்பது அவரது கருத்தாக இருந்தது. ஆனால், அதற்கு பல்வேறு தடங்கல்கள் ஏற்பட்டன. இதில் டி.கே.எஸ். மட்டும் தென் சென்னை வேட்பாளராக மாறினார். மற்றவர்களுக்கு போட்டியிடும் வாய்ப்பு கிடைக்கவில்லை. 'ஸ்டாலின் போக்கில் விடுவோம். அது ஜெயிக்கிறதா என்று பார்ப்போம்’ என்றுதான் கருணாநிதி இருந்தார். ஆனால், எந்தத் தொகுதியும் ஜெயிக்கவில்லை என்பது கருணாநிதிக்கு அதிகளவிலான வருத்தமாக ஆனது. மாவட்டச் செயலாளர்கள் பலரும் அந்தந்த மாவட்டத்தில் அசையாத நந்திகளாக உட்காந்துகொண்டு மற்றவர்களை வரவிடாமலும், வளரவிடாமலும் தடுப்பதாக பல்வேறு கடிதங்கள் கருணாநிதி பெயருக்கு கோபாலபுரம் வீடு நோக்கி வரத் தொடங்கி உள்ளன. எனவே, அவரும் மாவட்டச் செயலாளர்கள் விஷயத்தில் பெருத்த மாற்றத்தைச் செய்யத் தயாராகிவருகிறார் என்கிறார்கள். பல ஆண்டுகளுக்கு முன் இப்படி ஒரு நிலைமை ஏற்பட்டபோது மாவட்டச் செயலாளர்களை மண்டலத் தலைவர்களாக மாற்றி, புதிய மாவட்டச் செயலாளர்களை நியமித்தார் கருணாநிதி. அப்போது அதற்கு ஸ்டாலின் ஆதரவும் இருந்தது!''</p>
<p class="content">''இப்போது இருக்குமா?''</p>
<p class="content">''அப்போது அவருக்குப் பிடிக்காத அல்லது அவரைவிட மூத்தவர்கள் மாவட்டச் செயலாளர்களாக <img alt="" align="left" width="162" height="485" src="http://www.vikatan.com/jv/2014/05/zwyzju/images/p44a.jpg">இருந்தார்கள். ஆனால், இன்று பெரும்பாலும் அவரால் நியமிக்கப்பட்ட, அவரது ஆதரவு மாவட்டச் செயலாளர்கள்தான். எனவே, அவர்களை மாற்றுவது தன்னை நிராகரிப்பதற்குச் சமம் என்று ஸ்டாலின் நினைக்கிறார். அதனால், மாவட்டச் செயலாளர்களை மாற்றி புதியவர்களைக் கொண்டுவர ஸ்டாலின் சம்மதிக்க மாட்டார். ஆனால், கட்சி இந்த அளவு தோற்றதற்கு ஏதாவது நடவடிக்கை எடுத்தாக வேண்டும் என்று கருணாநிதி நினைக்கிறார். சரியான வேட்பாளர்களைப் பரிந்துரை செய்யாமல், தங்களைவிட வளர்ந்துவிடாதவர்களாகப் பார்த்து பரிந்துரை செய்த மாவட்டச் செயலாளர்களுக்கு எப்படி பாடம் கற்பிப்பது என்பதுதான் கருணாநிதியின் எண்ணம். ஜூன் 2-ம் தேதிக்குப் பிறகு இந்த ஆபரேஷன் ரிசல்ட் தெரியும்!'' என்ற கழுகார், அடுத்து அ.தி.மு.க பக்கமாக வந்தார்.</p>
<p class="content">''அ.தி.மு.க சார்பில் வெற்றிபெற்ற 37 நாடாளுமன்ற உறுப்பினர்களும் 18-ம் தேதி போயஸ் தோட்டத்தில் முதல்வர் ஜெயலலிதாவைச் சந்தித்து வாழ்த்துப்பெற்றார்கள். அதன்பின், 19-ம் தேதி காலையில் மக்களவை, மாநிலங்களவை எம்.பி-க்கள் கூட்டம் போயஸ் கார்டன் இல்லத்தில் ஜெயலலிதா தலைமையில் நடந்தது. நாடாளுமன்ற குழுத் தலைவராக தம்பிதுரையும் துணைத்தலைவராக டாக்டர் மைத்ரேயனும் தேர்ந்தெடுக்கப்பட்டதாக ஜெயலலிதா அறிவித்தார். இதேபோல் மக்களவைக்கு தம்பிதுரையும் மாநிலங்களவைக்கு டாக்டர் மைத்ரேயனும் தலைவர்களாக நியமிக்கப்பட்டனர். இதுவரை மாநிலங்களவை துணைத்தலைவராக இருந்தவர் மனோஜ் பாண்டியன். அவருக்கு இந்த முறை பதவி அளிக்கப்படவில்லை. நெல்லை மாவட்டத்தைச் சேர்ந்த முத்துகருப்பனுக்கு இந்தப் பதவி போயுள்ளது. 'பி.ஹெச்.பாண்டியன், நெல்லை தொகுதியை எதிர்பார்த்தார். அதுவும் தரப்படவில்லை. அவரது மகன் மனோஜ் பாண்டியனுக்கு இருந்த பதவியும் பறிபோயுள்ளது. ஏதோ அவர்கள் மீது கோபம்’ என்கிறார்கள்!''</p>
<p class="content">''அப்படியா?''</p>
<p class="content">''இந்தக் கூட்டம் நடந்தபோது, போயஸ் கார்டன் சென்றார் அமைச்சர் கே.பி.முனுசாமி. அவருக்கு ஏனோ வழக்கமான வரவேற்பு இல்லையாம். அன்று மாலையில்தான் தமிழக அமைச்சரவையில் அதிரடி மாற்றங்கள் செய்யப்பட்டன. தாமோதரன், பச்சைமால், ரமணா ஆகியோர் அமைச்சர் பதவியில் இருந்து நீக்கப்பட்டனர். அந்த மாற்றத்தின்போது, கே.பி.முனுசாமியிடம் இருந்து உள்ளாட்சித் துறை பறிக்கப்பட்டு, அது புதிய அமைச்சரான வேலுமணிக்குத் தரப்பட்டது. தொழிலாளர் நலத் துறை கே.பி.முனுசாமிக்கு தரப்பட்டது. வெயிட்டான உள்ளாட்சி போனாலும் டம்மியான தொழிலாளர் துறை கிடைத்ததே என்ற சந்தோஷத்தில் கே.பி.முனுசாமி இருந்தார்.  இந்த நிலையில், மறுநாள் 20-ம் தேதி காலையில் முனுசாமியை கட்சியின் ஒழுங்கு நடவடிக்கைக் குழுவில் இருந்து நீக்கினார் ஜெயலலிதா. சரி, மாவட்டச் செயலாளர் பதவியாவது இருக்கிறதே என்று சமாதானம் செய்துகொண்டார் முனுசாமி. மதியத்தில் மறுபடி மாற்றம். கிருஷ்ணகிரி மாவட்டச் செயலாளர் பதவியில் இருந்தும் நீக்குவதாக இன்னொரு அறிக்கை வெளியிட்டார் ஜெயலலிதா. சரி, அமைச்சர் பதவியாவது மிஞ்சியதே என்று திருப்தி அடைந்தார். 20-ம் தேதி மாலையில் புதிய அமைச்சர்கள் பதவியேற்பு விழா கவர்னர் மாளிகையில் நடந்தது''</p>
<p class="content">''அங்கு தான் அடுத்த க்ளைமாக்ஸா?''</p>
<p class="content">''ஆமாம்! மாலை 4.40 மணிக்கு கவர்னர் மாளிகையில் நடந்த அக்ரி கிருஷ்ணமூர்த்தி, கோகுல இந்திரா, எஸ்.பி.வேலுமணி பதவி ஏற்பு விழாவிலும் கலந்துகொண்டார் கே.பி.முனுசாமி. அதன்பின், அமைச்சர்கள் குழு புகைப்படம் எடுக்கும் சம்பிரதாயம். முதல் வரிசையில் முதல்வர் ஜெயலலிதாவுக்கு வலதுபுறம் ஓ.பன்னீர்செல்வம் உட்காரவைக்கப்பட்டார். அடுத்த நாற்காலியில் கே.பி.முனுசாமி உட்கார்ந்து இருந்தார். ஜெயலலிதாவுக்கு இடதுபுறம் கவர்னர், அவரை அடுத்து நத்தம் விஸ்வநாதன், வைத்திலிங்கம் ஆகியோர் உட்கார்ந்து இருந்தனர். அதன் பிறகு பாதி அமைச்சர்கள் உட்கார்ந்து இருந்தனர். மீதிப் பேர் நின்றனர். ஓ.பி.எஸ்-க்கு அருகில் உட்கார்ந்து இருந்த கே.பி.முனுசாமியைப் பார்த்ததும் ஜெயலலிதா முகம் சிவந்தார். அவரை பின்வரிசைக்குப் போகுமாறு ஜெயலலிதா சைகை காட்டினார். அதை அவர் கவனிக்கவில்லை என்று தெரிகிறது. அந்த இடத்தில் மேலும் சர்ச்சை செய்ய வேண்டாம் என்று ஜெயலலிதா நினைத்தார். அமைதியாக புகைப்படம் எடுக்கப்பட்டது. அனைவரும் கலைந்தார்கள். கே.பி.முனுசாமி வீடு போய்ச் சேர்வதற்குள் அவரிடம் இருந்த தொழிலாளர் நலத் துறை அமைச்சர் பதவியும் பறிக்கப்பட்டது. இதை அவர் கொஞ்சமும் எதிர்பார்க்கவில்லை.''</p>
<p class="content">''இரண்டு வாரங்களுக்கு முன்னதாகவே, 07.05.2014 தேதியிட்ட இதழில் 'கொடுத்த வாக்குறுதிகளை கே.பி.முனுசாமி காப்பாற்றவில்லையாம். எந்த நேரத்திலும் அவர் தலை உருளலாம்’ என்று நீர் சொல்லியிருந்தீரே?''</p>
<p class="content">''ஆமாம்! தர்மபுரி தொகுதியில் நிச்சயம் ஜெயித்தாக வேண்டும் என்று முதல்வர் சொல்லிக்கொண்டு இருந்தார். 'அ.தி.மு.க வன்னியர்களுக்கு எதிரான கட்சி’ என்று பா.ம.க-வினர் அங்கு பிரசாரம் செய்துவந்தார்கள். அதனைத் துடைக்கவே அவர் விரும்பினார். அதனால்தான், வாரத்துக்கு ஒருநாள், தர்மபுரி தொகுதியைப் பற்றி கே.பி.முனுசாமியிடம் விசாரித்தார். 'நீங்க பயப்பட வேண்டாம்மா... தர்மபுரியில் நாம்தான் ஜெயிப்போம்’ என்று சொன்னாராம். ஆனால் நெகட்டிவ் ஆகிவிட்டது. அதனால்தான் நிமிடத்துக்கு நிமிடம் டென்ஷனை ஏற்றி பதவியைப் பறித்துவிட்டார் ஜெயலலிதா!''</p>
<p class="content">''ஓஹோ!''</p>
<p class="content">''வட மாவட்டங்களில் பா.ம.க பெரும் தோல்வியைத் தழுவியதைக் கண்டு ஜெயலலிதா சந்தோஷம் அடைந்துள்ளார். தமிழக வாழ்வுரிமைக் கட்சித் தலைவர் தி.வேல்முருகனுக்கு 21-ம் தேதி காலையில் தோட்டத்தில் இருந்து அழைப்பு போயுள்ளது. பா.ம.க-வுக்கு எதிராக கடுமையாக வட தமிழகத்தில் பிரசாரம் செய்தார் வேல்முருகன். அவரைப் பார்த்ததும் தனது மகிழ்ச்சியை வெளிப்படுத்தி உள்ளார். 'உங்கள் பிரசாரம் கடுமையாக இருந்தது. அதற்கு நன்றி. இந்த வெற்றிக்கு நீங்களும் ஒரு காரணம்’ என்றாராம். அப்போது வேல்முருகன், 'நரேந்திர மோடியின் பதவியேற்பு விழாவுக்கு ராஜபக்ஷேவை அழைத்திருக்கிறார்கள். அவர் டெல்லி வரும் 26-ம் தேதி நாங்கள் சென்னையில் ஆர்ப்பாட்டம் செய்யப்போகிறோம்’ என்று சொல்லியிருக்கிறார். 'தாராளமாகச் செய்யுங்கள்’ என்று சொல்லியிருக்கிறார் முதல்வர். 'கூட்டணியில் இருப்பதால் அதற்கு உங்களுடைய அனுமதியும் வேண்டும்’ என்று இவர் சொல்ல, 'இது நம்முடைய அடிப்படைக் கொள்கைதானே’ என்று சொன்னாராம் முதல்வர்!''</p>
<p class="content"><img alt="" align="right" width="258" height="400" src="http://www.vikatan.com/jv/2014/05/zwyzju/images/p44b.jpg">''அப்ப்டியானால் முதல்வரிடம் இருந்து அறிக்கை வருமோ?''</p>
<p class="content">''மோடி பதவியேற்பு விழாவுக்கு ராஜபக்ஷே வருவதற்கு எதிர்ப்பு தெரிவித்து வைகோ அறிக்கை வெளியிட்டார். ராஜபக்ஷே வருகிறாரா என்று டெல்லியில் செய்தி சேகரிக்கச் சொல்லியிருக்கிறார் ஜெயலலிதா. 'ராஜபக்ஷேவைக் குற்றம்சாட்டி தமிழக சட்டசபையில் தீர்மானம் போட்டுள்ளோம். போர் குற்றவாளிகளுக்கு தண்டனை வாங்கித்தர வேண்டும் என்று சொல்லியிருக்கிறோம். அப்படிப்பட்ட நேரத்தில் ராஜபக்ஷே இந்தியாவுக்கு வருவது சரியல்ல. அவர் கலந்துகொள்ளும் கூட்டத்துக்குச் செல்வதும் சரியாக இருக்காது’ என்று நினைக்கிறாராம் ஜெயலலிதா. அங்கு போன இடத்தில் ராஜபக்ஷேவைச் சந்திக்கும் சூழ்நிலை ஏற்பட்டால், அது சிக்கல் ஆகிவிடும் என்றும் நினைக்கிறாராம். 'ராஜபக்ஷே வருகையை வைத்துத்தான் முதல்வர் செல்வது பற்றி முடிவெடுக்கப்படும்’ என்று சொல்கிறார்கள். வேல்முருகனை முதல்வர் சந்தித்தது மதியம் 12 மணி. 'ராஜபக்ஷேவுக்கு அழைப்புவிடுத்ததைத் தவிர்த்திருக்கலாம்’ என்று மாலை 6 மணிக்கு அறிக்கை வெளியிட்டார் முதல்வர்!''</p>
<p class="content">''பி.ஜே.பி-யினர் என்ன சொல்கிறார்கள்?''</p>
<p class="content">''பி.ஜே.பி-யினர் சிம்பிளான லாஜிக் சொல்கிறார்கள். 'தெற்காசிய கூட்டமைப்பான சார்க் நாடுகளின் தலைவர்களுக்கு அழைப்பு அனுப்பிவைக்கப்பட்டுள்ளது. இதில் பாகிஸ்தான், இலங்கை, வங்கதேசம், பூடான், மாலத்தீவு, நேபாளம், ஆப்கானிஸ்தான் ஆகிய அனைத்து தலைவர்களுக்கும் அனுப்பிவைக்கப்பட்டுள்ளது. தனிப்பட்ட ராஜபக்ஷேவை மட்டும் அழைக்கவில்லை. அண்டை நாடுகளை அழைப்பது தவறல்ல’ என்று சொல்கிறார்களாம். 'தனிப்பட்ட ராஜபக்ஷேவை அழைத்து அவருக்கு மட்டும் விருந்து வைத்தால் தவறு. அதனை நானே கண்டிப்பேன். சார்க் அமைப்பில் அங்கம் வகிக்கும் நாடுகள் அனைத்தும் கலந்துகொள்வதில் தவறு இல்லை’ என்று தமிழக பி.ஜே.பி தலைவர் பொன்.ராதாகிருஷ்ணனும் சொல்கிறாராம்.''</p>
<p class="content">''தி.மு.க?''</p>
<p class="content">''கருணாநிதி உஷார் அல்லவா? 'ராஜபக்ஷே வரக் கூடாது என்ற தொனியில் அறிக்கை விடுங்கள்’ என்று கருணாநிதியிடம் சொன்னாராம் ஸ்டாலின். ஆனால், அவருக்கு அதில் அவ்வளவாக ஆர்வம் இல்லை. 'இந்த நேரத்தில் இது தேவையில்லை’ என்று துரைமுருகன் சொல்லியிருக்கிறார். 'அழைப்பு அனுப்பியது தவறு’ என்று டி.கே.  எஸ்.இளங்கோவனைச் சொல்லச் சொல்லி இருக்கிறார்கள். அவ்வளவுதான்!''</p>
<p class="content">''ஆண்டுதோறும் மே 21-ம் தேதி நடக்கும் பயங்கரவாத உறுதிமொழி எடுக்கும் நாளை இந்த ஆண்டு ஏன் ஜெயலலிதா அனுஷ்டிக்கவில்லை?''</p>
<p class="content">''தமிழக அரசின் இந்தச் செயல்பாட்டைக் கேள்விப்பட்டு கொந்தளித்தது சோனியாவும் ராகுலும்தான். 'இதே மாதிரி அனைத்து மாநில அரசுகளும் நடந்துகொண்டால், இனி எந்த மாநிலத்திலும் ராஜீவ் நினைவு தினத்தை அனுஷ்டிக்க மாட்டார்கள். காங்கிரஸ் மீது ஜெயலலிதாவுக்குக் கோபம் இருக்கலாம். அதற்காக ராஜீவ் காந்திக்கு அஞ்சலி செலுத்துவதைத் தவிர்க்க வேண்டுமா?’ என்று கேட்டார்களாம். அதைத் தொடர்ந்து டெல்லியில் இருந்து தமிழக காங்கிரஸ் கட்சித் தலைவர் ஞானதேசிகனுக்கு, 'இதனைக் கண்டித்து அறிக்கை வெளியிடுங்கள்’ என்று தகவல் வந்தது. 'ஆண்டுதோறும் தலைமைச் செயலகத்தில் பயங்கரவாத உறுதிமொழி எடுப்பு நிகழ்ச்சி நடைபெறும். இந்த ஆண்டு அந்த நிகழ்ச்சி ரத்துசெய்யப்பட்டுள்ளது. இது பயங்கரவாதத்தைவிட மிக பயங்கரமான செய்தியாக இருக்கிறது. இன்று ஏன் அந்த உறுதிமொழி ஏற்பு நிகழ்ச்சி நடக்கவில்லை என்பதற்கு தமிழக அரசு விளக்கம் அளிக்க வேண்டும். இது மிகவும் கண்டனத்துக்கு உரியது’ என்று ஞானதேசிகன் அறிக்கைவிட்டார். அதிகாரிகள் மட்டத்தில் கேட்டேன். 'மே 21-ம் தேதி பயங்கரவாத உறுதிமொழி எடுத்துக்கொள்ள வேண்டும் என்று கட்டாயம் எதுவும் இல்லை. மற்ற பல மாநிலங்களில் இதனை எடுப்பதே இல்லை. அது மத்திய அரசின் ஆலோசனைப்படி நடப்பதுதானே தவிர, உத்தரவு அல்ல’ என்கிறார். 'ராஜீவ் காந்தி படத்துக்கு மலர் தூவ வேண்டும். அதனால்தான் முதல்வர் தவிர்த்துவிட்டார்’ என்று இன்னோர் அதிகாரி சொன்னார். 'மே 21-ம் தேதி பயங்கரவாத ஒழிப்பு தினம் என்றால், மற்ற நாள்களும் அப்படித்தானே’ என்று அமைச்சர் ஒருவர் கமெண்ட் அடித்ததாகவும் சொல்கிறார்கள். மொத்தத்தில் காங்கிரஸையும் சோனியாவையும் சீண்டிப்பார்ப்பதற்கு இதனைப் பயன்படுத்திவிட்டார் ஜெயலலிதா'' என்றபடி பறந்தார் கழுகார்.</p>
<p class="content">அட்டைப் படம்: வீ.நாகமணி</p>
<p class="content">படங்கள்: சு.குமரேசன், ஆ.முத்துக்குமார்</p>
<p class="content"> </p>
<p class="content"><span style="color: #0000ff">விஜயகாந்தை நெகிழவைத்த மோடி! </span></p>
<p style="text-align: center"><span style="color: #0000ff"><img alt="" align="middle" width="400" height="180" src="http://www.vikatan.com/jv/2014/05/zwyzju/images/p45.jpg"></span></p>
<p class="content"> </p>
<p class="content">பி.ஜே.பி-யின் கூட்டணிக் கட்சிகள் கூட்டத்துக்கு தமிழகத்தில் இருந்த அனைத்துக் கட்சிகளுக்கும் அழைப்பு போயிருந்தது. அனைவருக்கும் இருக்கைகள் ஒதுக்கப்பட்டு இருந்தன. தே.மு.தி.க சார்பில் மூன்று இருக்கைகள் கேட்டார்களாம். தயக்கம் இல்லாமல் தரச் சொல்லிவிட்டாராம் ராஜ்நாத் சிங். எனவே, விஜயகாந்த், பிரேமலதா, சுதீஷ் ஆகிய மூவரும் சென்றிருந்தார்கள். இந்தக் கூட்டத்துக்கு முந்தைய நாள் டெல்லி சென்ற வைகோ, அங்கு மோடி, ராஜ்நாத் சிங் ஆகியோரைச் சந்தித்துவிட்டு திருச்சி வந்துவிட்டார். ம.தி.மு.க மூத்தத் தலைவர்களில் ஒருவரான மலர்மன்னன் மறைவுக்கு அஞ்சலி செலுத்த வந்துவிட்டார். அவருக்குப் பதிலாக ஈரோடு கணேசமூர்த்தி வந்தார். அன்புமணி ராமதாஸ், கொங்கு ஈஸ்வரன், பாரிவேந்தர், ஏ.சி.சண்முகம் ஆகியோரும் சென்றிருந்தார்கள். புதுவை முதல்வர் ரெங்கசாமி, புதுவை எம்.பி-யாக ஜெயித்த ராதாகிருஷ்ணனுடன் வந்திருந்தார். இவர்கள் அனைவருக்கும் உரிய இருக்கைகள் ஒதுக்கப்பட்டு இருந்தன.</p>
<p class="content">பி.ஜே.பி நாடாளுமன்ற உறுப்பினர்களின் தலைவராக மோடி தேர்ந்தெடுக்கப்பட்டதும், அனைத்து பிரமுகர்களும் அவருக்கு பூங்கொத்து, சால்வைகள் கொடுத்து வந்தார்கள். அப்போது வரிசையில் நின்ற ஒருவரைப் பார்த்து, ஆச்சர்ய முகத்தோடு 'வாருங்கள்’ என்று கையசைத்தார் மோடி. அது விஜயகாந்த். முன்னால் நின்றுகொண்டிருந்த நான்கைந்து பேரைத் தாண்டி வந்தார் விஜயகாந்த். அவர் தனக்கு அருகில் வந்ததும் அவரை இழுத்து அணைத்துக்கொண்டார் மோடி. விஜயகாந்த் கண்கலங்கிவிட்டார். பிரேமலதாவும் சுதீஷ§ம் அதற்குள் அருகில் வந்துவிட்டார்கள். அணைப்பைத் தளர்த்திய மோடி, விஜயகாந்த் கையைப் பிடித்து தட்டிக் கொடுத்தார். கன்னத்தைத் தொட்டு வருடிவிட்டார். தேர்தல் தோல்விக்கு ஆறுதல் சொல்வதுபோல இருந்தன அந்தக் காட்சிகள். பிரேமலதாவை அழைத்தும் ஆறுதல் சொன்னார். சுதீஷிடமும் பேசினார். இது விஜயகாந்தை உருக்கிவிட்டது. 'எவ்வளவு மரியாதையான, அன்பான மனிதராக இருக்கிறார் மோடி’ என்று சொன்னாராம் விஜயகாந்த். 'தேர்தலில் தோற்ற கவலை எல்லாம் போய்விட்டது’ என்று சொன்னாராம் சுதீஷ்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இவரின் கம்பீரக் குரலை இனி கேட்கவே முடியாது!</div>
<div class="subtitle1">தொழிலாளர்களின் தோழன் உமாநாத்</div>
<div class="subtitle2"></div>
<div class="content" style="border-top:1px solid #DDD;">
<p class="content">தன் வாழ்நாள் முழு​வதும் தோழர் என்கிற வார்த்தைக்கு இலக்கணமாக வாழ்ந்தவர், மார்க்சிஸ்ட் கம்யூனிஸ்ட் கட்சியின் அரசியல் தலைமைக் குழு உறுப்பினரும், பழம்பெரும் கம்யூனிஸவாதியுமான தோழர் உமாநாத்.</p>
<p class="content"> </p>
<p class="content">93 வயதான அவர், கடந்த சில தினங்களாக மூச்சுத் திணறல் ஏற்பட்டிருந்த நிலையில் திருச்சியில் தனியார் மருத்துவமனை​யில் சிகிச்சைக்காக அனுமதிக்கப்​பட்டிருந்தார். மரணப்படுக்கையிலும் தன்னைச் சந்திக்கவந்த பிரகாஷ் காரத் உள்ளிட்ட நிர்வாகிகளிடம் தற்போதைய அரசியல் சூழல் குறித்து மிக ஆவலோடு கேட்ட தோழர் உமாநாத், கடந்த 21-ம் தேதி சிகிச்சை பலன் இன்றி மரணமடைந்தார். தமிழக வீதிகள் மட்டுமல்லாமல், இந்திய அளவில் மணிக்கணக்காய் கம்யூனிஸ கொள்கைகளை முழங்கிய அவரின் கம்பீரக் குரலை இனி கேட்கவே முடியாது.</p>
<p class="content">உமாநாத் பற்றி மார்க்சிஸ்ட் கட்சியின் தமிழ் மாநிலச் செயலாளர் ஜி.ராமகிருஷ்ணன் பகிரும் நினைவுகள்:</p>
<p style="text-align: center"><img align="middle" width="550" height="250" alt="" src="http://www.vikatan.com/jv/2014/05/zwyzju/images/p40.jpg"></p>
<p class="content">''கேரள மாநிலம் காசர்கோட்டில் பிறந்த உமாநாத், சிறுவயதில் இருந்தே கம்யூனிஸ சிந்தனைகளோடு வளர்ந்தவர். கேரளாவில் படித்தபோதும் அண்ணாமலை பல்கலைக்கழகத்தில் பி.ஏ படித்தபோதும், 1930-ல் நடந்த அந்நிய துணி எரிப்புப் போராட்டம், வேலையின்​மைக்கு எதிராக கண்ணனூர் முதல் சென்னை கோட்டை வரை நடந்த பட்டினி பாதயாத்திரை உள்ளிட்ட பல்வேறு போராட்டங்களில் கலந்து கொண்டவர். இந்த நிலையில் கம்யூ​னிஸ்ட் இயக்கங்கள் தடை​செய்யப்பட்டன. அந்தக் காலகட்டத்தில் (1940-ம் ஆண்டு) எதற்கும் அஞ்சாமல் கட்சியின் முழு நேர ஊழியராக தன்னை இணைத்துக்கொண்டவர். போராட்ட வாழ்வில் ஏழு வருடங்கள் தலைமறைவு வாழ்க்கை வாழ்ந்து, தமிழகத்தின் முக்கியப் போராட்டங்களில் கலந்துகொண்டார். அதோடு, தலைமறைவாக இருந்த கம்யூனிஸ்ட் தலைவர்கள் இடையே கடிதப் போக்குவரத்து சிக்கலானபோது, அதை திறம்பட செய்து தலைவர்களின் நம்பிக்கையைப் பெற்றவர். இந்த நிலையில், பிரிட்டிஷ் ஆட்சியை வன்முறை மூலம் தூக்கியெறிய சதிசெய்ததாக பிரிட்டிஷ் அரசால் கைதுசெய்யப்பட்ட உமாநாத், ஒன்பது ஆண்டுகள் ஆறு மாதங்கள்  சென்னை சிறையில் அடைக்கப்பட்டார். கொண்ட கொள்கைக்காக உயிர் போகும் நிலை வந்தபோதும், கோரிக்கைகள் நிறைவேறாமல் அவர் எந்தப் போராட்டத்தையும் வாபஸ் வாங்கியதே இல்லை.</p>
<p class="content">மார்க்சிஸ்ட் கம்யூனிஸ்ட் கட்சியில் தன்னுடைய பொதுவாழ்க்கையைத் தொடங்கிய அவர், அந்தக் கட்சியின் தொழிற்சங்கமான சி.ஐ.டி.யு-வின் மாநில பொதுச்செயலாளராகப் பல வருடங்கள் இருந்தார். பிறகு, மாநில அளவில் பல்வேறு பதவிகளை வகித்தவர், மார்க்சிஸ்ட் கம்யூனிஸ்ட் கட்சியின் அரசியல் தலைமைக் குழு உறுப்பினராக உயர்ந்தார்.</p>
<p class="content">புதுக்கோட்டை மாவட்டத்தில் ஆயிரக்கணக்கான ஏக்கர் நிலத்தை குத்தகை விவசாயிகளுக்கு பெற்றுத்தந்த இனாம் விவசாயிகள் போராட்டத்திலும், புதுக்கோட்டை நமனசமுத்திரம் காவிரி பஞ்சாலைத் தொழிலாளர்கள் போராட்டத்திலும் களம்கண்டு வெற்றியும் கண்டவர் தோழர் உமாநாத். தமிழகத்தில் விவசாயிகள் அரசுக்கு எதிராக எங்கு போராட்டம் நடத்தினாலும் அங்கு ஆஜராகி போராட்டத்தில் கலந்துகொள்வார். திருச்சி டால்மியாபுரம் தொழிலாளர்களின் பிரச்னைக்காக 16 நாட்கள் உண்ணாவிரதம் இருந்த உமாநாத்தின் கோரிக்கைகள், அப்போதைய முதல்வர் அண்ணாதுரையால்  ஏற்றுக்கொள்ளப்பட்டன. பெல் தொழிலாளர்கள் போராட்டத்தில் போலீஸார் தாக்குதல் நடத்தியபோதும், பெரம்பலூர் மாவட்டம் வேப்பந்தட்டையில் விவசாயிகள் மீது  போலீஸார் துப்பாக்கிச் சூடு நடத்தியபோதும் முதல் ஆளாக பாதிக்கப்பட்டவர்களுக்காகக் களமிறங்கியவர் தோழர் உமாநாத்.</p>
<p class="content">1952-ல் திருச்சி பொன்மலை தியாகிகள் திடலில், தந்தை பெரியார் தலைமையில் தோழர் பாப்பாவை  உமாநாத் சாதிமறுப்பு  திருமணம் செய்துகொண்டார். மூன்று வருடங்களுக்கு முன்பு உடல்நலம் பாதிக்கப்பட்டு பாப்பா உமாநாத் இறந்துபோனார். அதன் பிறகு மிகவும் உடல்நலம் பாதிக்கப்பட்ட உமாநாத், தன் மூன்றாவது மகள் நிர்மலாராணி வீட்டில் தங்கியிருந்தார்.</p>
<p class="content">உழைப்பாளிகளின் உரிமைக்களுக்காக, பல தொழிலாளர் நலச் சட்டங்கள் உருவாவதற்கு இவரது சிம்ம கர்ஜனை பேச்சுகளே காரணம். இவரது பேச்சு, பல்லாயிரக்கணக்கான இளைஞர்கள் கம்யூனிஸ்ட் இயக்கங்களில் தங்களை இணைத்துகொள்ள உந்துசக்தியாக இருந்தது என்பது கடந்தகால வரலாறு. வாழ்நாள் முழுவதும் தொழிலாளர்களின் தோழனாக வாழ்ந்த உமாநாத், பலருக்கு முன்னுதாரணம்!''</p>
<p class="content">-<span style="color: #0000ff"> சி.ஆனந்தகுமார்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''அப்படிச் சொல்லக் கூடாது அத்வானிஜி!''</div>
<div class="subtitle1">மைய மண்டபக் கண்ணீர் காட்சிகள்</div>
<div class="subtitle2"></div>
<div class="content" style="border-top:1px solid #DDD;">
<p class="content">நாடாளுமன்ற மைய மண்டபத்தில் 10 ஆண்டுகளுக்குப் பிறகு ஒரு பிரதமரைத் தேர்ந்தெடுக்கும் காட்சி பரபரப்பாக நடந்து முடிந்திருக்கிறது.</p>
<p class="content"> </p>
<p class="content">நரேந்திர மோடி தலைமையில் தேசிய ஜனநாயக முன்னணி ஆட்சி தொடங்குகிறது. கம்பீரமானவர், <img alt="" align="right" width="346" height="495" src="http://www.vikatan.com/jv/2014/05/zwyzju/images/p4.jpg">தைரியசாலி என்று வர்ணிக்கப்பட்ட மோடி, கண்ணீருடன் தன் பேச்சைத் தொடங்கியது பலரையும் ஆச்சர்யப் படுத்தியது. 'உள்ளுக்குள் இன்னொரு மனிதர் இருக்கிறார்’ என்பதையே இது வெளிப்படுத்தியது.</p>
<p class="content"><span style="color: #0000ff">ஆனந்தக் கண்ணீர்! </span></p>
<p class="content">நாடாளுமன்ற மைய மண்டபத்தில் கண்ணீர் காட்சிகள் அரங் கேறுவது இது முதன்முறை அல்ல. 2004-ம் ஆண்டு மே மாதம் 15-ம் நாள் சோனியா காந்தியை காங்கிரஸ் கட்சி சார்பில் மக்களவைத் தலைவராக தேர்ந்தெடுத்தனர். அவர்தான் பிரதமராகக் கருதப்பட்டார். தனது கட்சியினரின் கடிதத்தை எடுத்துக்கொண்டு குடியரசுத் தலைவர் மாளிகைக்குச் சென்று வந்த பின்னர், சோனியா மனநிலை மாறியது. பின்னர் மீண்டும் காங்கிரஸ் நாடாளுமன்ற உறுப்பினர்கள் கூட்டத்தை இதே மைய மண்டபத்தில் கூட்டினார் சோனியா. 'எனக்கு இந்தப் பதவியில் விருப்பம் இல்லை’ என்று சொன்னார். தன்னுடைய தேர்வை, தானே ரத்துசெய்தார். அந்தக் கூட்டத்தில் இருந்த காங்கிரஸ்காரர்கள் மத்தியில் ஒரே அழுகுரல். 'நீங்கள்தான் பிரதமராக இருக்க வேண்டும்’ என்று கதறினார்கள். ஆனால், சோனியா ஏற்கவில்லை. மன்மோகன் சிங், பிரதமராகத் தேர்வுசெய்யப்பட்டார். இப்போது காட்சி வித்தியாசமானது. ஏக மனதாக தேர்ந்தெடுக்கப்பட்ட மோடி, தன்னுடைய ஆனந்தம் தாங்க முடியாமல் கண்ணீர்விட்டார்.</p>
<p class="content"><span style="color: #0000ff">விழுந்து வணங்கிய மோடி! </span></p>
<p class="content">நரேந்திர மோடிதான் பிரதமர் வேட்பாளர் என்று தேர்தலுக்கு முன்பே அறிவிக்கப்பட்டது. எனவே, அவரை மீறிய ஒருவரை பி.ஜே.பி-யால் பிரதமராகத் தேர்வுசெய்ய முடியாது. ஆனாலும், அந்த சடங்கைச் செய்யாமல் இருக்க முடியாது அல்லவா? அதனால்தான் பி.ஜே.பி எம்.பி-க்கள் 282 பேரும் மைய மண்டபத்தில் கூடினர். நாடாளுமன்றத்துக்குள் படிக்கட்டில் கால் வைக்கும் முன்பு தலைகுனிந்து தொட்டு வணங்கிவிட்டு உள்ளே சென்றார் மோடி. சமீபகால வரலாற்றில் இப்படி ஒரு காட்சி அரங்கேறியது இல்லை.</p>
<p class="content">இதுவரை மோடியை நிராகரித்து வந்த அத்வானிதான், அவரது பெயரை இந்தக் கூட்டத்தில் முன்மொழிந்தார். நரேந்திர மோடியை 'நரேந்திர பாய்’ என்று பெருமையாக அழைத்து, கட்சியின் மக்களவைத் தலைவராகவும் நாடாளுமன்றத் தலைவராகவும் தேர்வுசெய்ய முன்மொழியவும் செய்தார் அத்வானி. அதை வழிமொழிந்தவர் முரளிமனோகர் ஜோஷி. அத்வானி முன்மொழிய, ஜோஷி வழிமொழிய... அமைதியாக உட்கார்ந்து கவனித்துக்கொண்டு இருந்தார் மோடி. இந்தத் தேர்வுக்குப் பின்னர் பி.ஜே.பி தலைவர்கள் மோடிக்கு வாழ்த்து கூறினர். அத்வானி கண்கள் கலங்க, ''எனக்கு ஒரு பலவீனம் உண்டு. என்னால் கண்ணீரைக் கட்டுப்படுத்த முடியாது. நம்முடைய கட்சியின் வரலாற்றில் இது மறக்க முடியாத தருணம். நரேந்திர பாய், நம்முடைய கட்சியை உயரத் தூக்கி விட்டார்'' என்று சொல்லி கண்ணீர்விட்டார்.</p>
<p class="content">நாடாளுமன்ற மைய மண்டபத்துக்கு வந்து அமரும் முன்பும், அத்வானியின் காலில் விழுந்து வணங்கினார் நரேந்திர மோடி. இந்த வாழ்த்துரைக்குப் பின்னர் அத்வானி மோடிக்கு பொக்கே கொடுக்கும்போதும் மோடி அவர் காலை தொட்டு வணங்கினார். அப்போது இருவர் கண்களும் குளமாகின.</p>
<p style="text-align: center"><img alt="" align="middle" width="600" height="204" src="http://www.vikatan.com/jv/2014/05/zwyzju/images/p4a.jpg"></p>
<p class="content"><span style="color: #0000ff">ராஜ்நாத் சிங் தந்த கர்ச்சீப்! </span></p>
<p class="content">அந்தக் கூட்டம் முழுக்கவே உணர்ச்சிமயமான மனிதராகவே இருந்தார் மோடி. எல்லா மேடைகளிலும் குரல் உயர்த்திப்பேசும் மோடி, அன்றைய தினம் அமைதியாகத் தொடங்கினார். ''அத்வானிஜி பேசும்போது, 'கட்சிக்கு மோடி உதவி செய்துவிட்டார்’ என்று சொன்னார். அத்வானிஜி இப்படிப்பட்ட வார்த்தையை உபயோகப்படுத்தக் கூடாது. தாய்க்கு மகன் செய்தால் அது உதவியா? கட்சியும் நாடும்தான் எனக்குத் தாய். மகன் தாய்க்கு செய்வது உபயமோ, உதவியோ, பெருந்தன்மையோ அல்ல. அவன் தாய்க்குச் செய்வது கடமை. இது கட்டாயம். அந்தக் கடமையைச் செய்தேன்'' என்றவரால், தொடர்ந்து பேச முடியவில்லை. தொண்டை அடைத்தது. வார்த்தைகள் வரவில்லை. தலையைத் தாழ்த்திக்கொண்டார். 'தண்ணீர் தாருங்கள்’ என்று கேட்டார். அவருக்குத் தண்ணீர் கொடுக்கப்பட்டது. கண்ணீரைத் துடைக்க கர்ச்சீப்பை அனுப்பினார் ராஜ்நாத் சிங். சிறிது இடைவெளிக்குப் பிறகு, ''என்னால் மட்டும் நான் உயரவில்லை. இன்றைய தினம் நான் இந்த உலகுக்குத் தெரிகிறேன் என்றால், அதற்குக் காரணம் கட்சியின் மூத்த தலைவர்கள் என்னை தோளில் வைத்து எடுத்து சென்றதுதான். மாபெரும் தலைவர் அடல் பிஹாரி வாஜ்பாய் இங்கே இல்லையே!'' என்று சொல்லி அப்போதும் உணர்ச்சிவசப்பட்டார்.</p>
<p class="content"><span style="color: #0000ff">''எனக்கு அவநம்பிக்கை பற்றித் தெரியாது!'' </span></p>
<p class="content">புதிய நாடாளுமன்ற உறுப்பினர்களுக்கு நன்றி கூறி மோடி பேசும்போது, தன்னுடைய மாநிலத்தைச் சேர்ந்த இரும்பு மனிதர் சர்தார் வல்லபபாய் படேல் பெயரை எடுக்கவில்லை. பண்டித் தீன்தயாள் உபாத்யாவின் கனவையும் வரப்போகிற அவரது நூற்றாண்டு விழாவையும் நினைவுகூர்ந்தார். பின்னர் அவர் பேசும்போது, ''உலகத் தலைவர்கள் என்னை வாழ்த்த அழைத்தபோது 'நான் இங்கே வரக் காரணம் கோடிக்கணக்கான எங்களது வாக்காளர்கள். எங்கள் அரசியல் சாசனத்தில் சாதாரணப்பட்ட ஏழையும் உயரத்தை அடைய முடியும். எங்கள் ஜனநாயக சக்தியின் அடையாளம் இது’ என்று குறிப்பிட்டேன்.</p>
<p class="content">எனக்கு அவநம்பிக்கையைப் பற்றி தெரியாது. நான் நம்பிக்கையுடன் இருக்கிறேன். அவநம்பிக்கையை இந்த நாட்டில் இருந்து விரட்ட வேண்டும் என்ற ஒரே ஒரு நம்பிக்கையில் இந்த நாட்டை உருவாக்க முடியும். 125 கோடி மக்களும் ஒரு அடி முன்னெடுத்துவைத்தால் நாட்டில் 125 கோடி படிகளை முன்னோக்கி நகர்த்த முடியும். புதிய ஒரு நம்பிக்கை சாதாரண மனிதனிடம் எழுந்துள்ளது. இந்தத் தேர்தல் முடிவின் முக்கியத்துவம் இதுதான். இது ஏழையின் அரசாங்கம். இந்த புதிய அரசு ஏழைகளுக்கும் கோடிக்கணக்கான இளைஞர்கள், தாய்மார்கள், சகோதரிகள், ஒடுக்கப்பட்ட மற்றும் பின்தங்கிய மக்களுக்குமான அரசு. ஒரு தொங்கு நாடாளுமன்றமோ அல்லது இரு வேறு தீர்ப்புகளையோ மக்கள் கொடுத்திருந்தால், ஓர் அரசாங்கத்துக்கு எதிராக தங்கள் கோபத்தை, எதிர்ப்பைக் காட்டியிருக்கலாம் என்று சொல்லலாம். ஆனால், அவர்கள் பி.ஜே.பி-க்கு அறுதிப்பெரும்பான்மை கொடுத்து வாக்களித்துள்ளது அவர்களது நம்பிக்கை. நான் அவர்களின் நம்பிக்கைகளைப் பூர்த்திசெய்ய வேண்டும். ஐந்தாண்டு ஆட்சிக்குப் பின்னர் நான் நாட்டு மக்களுக்கு ரிப்போர்ட் கார்டை கொடுப்பேன்'' என்றார் மோடி.</p>
<p class="content"><span style="color: #0000ff">335 பேர் கையெழுத்து! </span></p>
<p class="content">இந்தக் கூட்டத்துக்குப் பின்னர் மோடி தலைமை யிலான ஆட்சியை ஆதரிக்கும் தேசிய ஜனநாயகக் கூட்டணி தலைவர்கள் கலந்துகொண்ட கூட்டமும் அதே மைய மண்டபத்தில் நடந்தது. அந்தக் கூட்டத்தில் பேசிய தெலுங்கு தேசம் கட்சியின் தலைவர் சந்திரபாபு நாயுடு, ''உணவு உறக்கம் இன்றி மோடி மேற்கொண்ட பிரசாரம்தான் இந்த வெற்றியைக் கொடுத்தது. 2019-லிலும் மோடிதான் பிரதமர்'' என்று அட்வான்ஸாக வாழ்த்தினார். இதன் பின்னர் மோடிக்கும் பி.ஜே.பி தலைமையிலான ஆட்சிக்கும் ஆதரவு தெரிவிக்கும் வகையில் என்.டி.ஏ கூட்டணிக் கட்சித் தலைவர்கள் குடியரசுத் தலைவர் மாளிகைக்குச் சென்று ஆதரவு கடிதம் கொடுத்தனர். சுமார் 18 கட்சித் தலைவர்களின் கடிதமும் 335 புதிய உறுப்பினர்களின் கையெழுத்தும்  கொண்ட பட்டியலும் ஜனாதிபதி பிரணாப் முகர்ஜியிடம் ராஜ்நாத் சிங் கொடுத்தார்.</p>
<p class="content"><span style="color: #0000ff">சஸ்பென்ஸ் மோடி! </span></p>
<p class="content">வருகிற 26-ம் தேதி பதவி ஏற்பு விழா குடியரசுத் தலைவர் மாளிகைக்கு முன்புள்ள திறந்தவெளியில் நடக்கிறது. யார் யார் அமைச்சர்கள் என்பது இன்னும் தெரியவில்லை. அத்தனையும் மோடி சஸ்பென்ஸாக வைத்திருக்கிறார். உள்துறையும் நிதித் துறையும் கட்சியின் மூத்தத் தலைவர்களாகக் கருதப்படும் ராஜ்நாத் சிங்குக்கும் அருண் ஜெட்லிக்கும்தான் கொடுக்கப்படும்; வெளியே இருந்து யாரும் அழைத்துவரப்பட மாட்டார்கள் என்ற பேச்சு பலமாக இருக்கிறது. இருந்தாலும், நிதித் துறையை எதிர்ப்பார்த்திருக்கும் அருண் ஜெட்லியிடம் மோடி, 'நீங்கள் வெளியுறவுத் துறையை எடுத்துக்கொள்ளுங்கள். இந்தியாவின் பெயர் வெளியே மிகவும் மோசமடைந்துள்ளது. உங்களால் மட்டுமே நன்றாகப் பேச முடியும். உங்களால்தான் இந்தியாவின் இமேஜ் உயர்த்த முடியும்’ என்று சொல்ல... ஜெட்லிக்கு ஷாக்.</p>
<p class="content">இப்படி மோடி யாருக்கு என்ன துறையை யோசித்து வைத்திருக்கிறார் என்பது தெரியாமல் பி.ஜே.பி வட்டாரம் ஏக எதிர்பார்ப்பில் இருக்கிறது. மோடி என்றாலே எதிர்பார்ப்புத்தான் போல!</p>
<p class="content">- <span style="color: #0000ff">சரோஜ் கண்பத்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஜெ. சொத்துக் குவிப்பு வழக்கு... ஆதாரங்களை அடுக்கும் பவானி சிங்</div>
<div class="subtitle1">5 ஆண்டுகள்.. 60 ரூபாய் சம்பளம்... 66 கோடி சொத்து!</div>
<div class="subtitle2"></div>
<div class="content" style="border-top:1px solid #DDD;">
<p class="content">ஜெ. சொத்துக் குவிப்பு வழக்கில் அரசு தரப்பு வழக்கறிஞர் பவானி சிங், 17-வது நாளான கடந்த 19-ம் <img alt="" align="left" width="250" height="281" src="http://www.vikatan.com/jv/2014/05/zwyzju/images/p12.jpg">தேதி ஒருவழியாக அரசு தரப்பு இறுதி வாதத்தை நிறைவுசெய்தார். இதைத் தொடர்ந்து இந்த வழக்கின் மூன்றாம் தரப்பு வாதிகளான தி.மு.க பொதுச்செயலாளர் க.அன்பழகன் தரப்பினர் தங்களது இறுதி வாதத்தை எழுத்துபூர்வமாக நீதிபதியிடம் சமர்ப்பித்துவிட்டனர்.  </p>
<p class="content"> இனி, வழக்கில் அடுத்த கட்டமாக, குற்றம்சாட்டப்பட்டுள்ள ஜெயலலிதா, சசிகலா, சுதாகரன், இளவரசி நான்கு பேருடைய இறுதி வாதம் நிறைவடைந்ததும் நீதிபதி ஜான் மைக்கேல் டி.குன்ஹா தனது வரலாற்று முக்கியத்துவம் வாய்ந்த தீர்ப்பை எழுதுவார் என தமிழகமே எதிர்நோக்கி கவனித்துக்கொண்டிருக்கிறது.  </p>
<p class="content">கடந்த 19-ம் தேதி காலை 10.30 மணிக்கு மெடோ அக்ரோ ஃபார்ம் இயக்குநர் குமாரிடம் அரசு வழக்கறிஞர் பவானி சிங்கின் ஜூனியர் மராடி குறுக்கு விசாரணை நடத்தி <img alt="" align="right" width="259" height="485" src="http://www.vikatan.com/jv/2014/05/zwyzju/images/p13a.jpg">முடித்துவிட்டு, சரியாக 11.30 மணிக்கு ஜெ. சொத்துக் குவிப்பின் இறுதி வாதத்தை எடுத்துவைக்கத் தொடங்கினார்.</p>
<p class="content">அதில் ஏ1, ஏ2, ஏ3, ஏ4 - நான்கு பேர் மற்றும் அவர்கள் நேர்முக, மறைமுக பங்குதாரர்களாக இருந்த கம்பெனிகளுக்குமான வருமான பட்டியலை வாசித்த முடித்து, க்ளைமாக்ஸாக மராடி, ''இந்த வழக்கில் குற்றம்சாட்டப்பட்டவர்கள், நலிந்த கம்பெனிகளை வாங்கி, முறைகேடாகப் பணம் செலுத்தி சொத்துகளைக் குவித்திருக்கிறார்கள். இந்த வழக்கில் எந்த ஓர் ஆதாரமும் இல்லாமல் நமது எம்.ஜி.ஆர் நிறுவனத்துக்கு வந்த 20 கோடியும், சூப்பர் டூப்பர் டிவி நிறுவனத்துக்கு வந்த ஆறு கோடியும் முறைகேடாக சேர்க்கப்பட்டுள்ளது. இது இரண்டுமே மிக முக்கியமான ஆதாரங்கள். ஆணித்தரமாக நிரூபிக்​கப்பட்ட ஆதாரங்கள். எனவே, இந்தச் செயலில் ஈடுபட்​டவர்களை ஊழல் தடுப்புப் பிரிவு சட்டங்களில் தண்டிக்க வேண்டும்'' என்றதும் கோர்ட்டே அமைதியானது.</p>
<p class="content">அப்போது குறுக்கிட்டுப் பேசிய நீதிபதி குன்ஹா, ''இதில் ஏ1-க்கு என்ன தொடர்பு இருக்கிறது?'' என்றதும் எழுந்த பவானி சிங், ''ஏ2, ஏ3, ஏ4 ஆகியோர் அனைவரும் ஏ1 வீட்டில்தான் இருக்கின்றனர். அதற்கான ஆதாரங்கள் நிரூபிக்கப்பட்டுள்ளன. ஏ1 வீட்டின் முகவரிகளில்தான் வங்கிக் கணக்குகள் தொடங்கப்​பட்டிருக்கின்றன. ஏ2, ஏ3, ஏ4 மூவருக்கும் குறைந்த வருமானம்தான் இருந்துள்ளது. ஏ1 வங்கி இருப்பின் மூலம்தான் பணப் பரிவர்த்தனை நடைபெற்றுள்ளது. அதனால் இந்த வழக்கில் தொடர்புடைய அனைவரும் இதில் சம்பந்தப்பட்டவர்களே'' என்று தன்னுடைய இறுதி வாதத்தை நிறைவுசெய்தார்.  </p>
<p class="content">இந்த வழக்கில் தி.மு.க பொதுச்செயலாளர் க. அன்பழகன் தரப்பு மூன்றாம் தரப்பு வாதி என்பதால், இறுதி வாதத்தை நேரடியாக வாதிட முடியாது. அதனால், அவரது தரப்பு வழக்கறிஞர்கள் குமரேசன், சரவணன், நடேசன் ஆகியோர் நீதிபதி முன்பு 428 பக்க எழுத்துபூர்வமான ஆவணத்தைச் சமர்ப்பித்தனர்.</p>
<p class="content">அன்பழகன் தரப்பு சமர்ப்பித்த ஆவணத்தின் சாராம்சம்...</p>
<p class="content">''இந்த வழக்கின் ஏ1 ஆக இருக்கும் ஜெயலலிதா 1984-89 வரை எம்.பி-யாகவும் 1989-91 வரை எம்.எல்.ஏ-வாகவும் 1991-96 வரை தமிழக முதல்​வராகவும் இருந்துள்ளார்.  </p>
<p class="content">இந்த வழக்கின் ஏ2 ஆக இருக்கும் சசிகலா கேசட் கடை நடத்தி வந்தார். அவரது கணவர் நடராஜன் தமிழக அரசின் செய்தி மற்றும் மக்கள் தொடர்பு துறையில் அதிகாரியாக இருந்து 1991-ல் அந்தப் பணியை ராஜினாமா செய்தார்.</p>
<p class="content">இந்த வழக்கின் 3-வது குற்றவாளியாக சேர்க்கப்​பட்டுள்ள சுதாதரன், சசிகலாவின் சகோதரி மகன். இவரை ஜெயலலிதா தன் வளர்ப்பு மகனாக ஆக்கிக்கொண்டார்.  </p>
<p style="text-align: center"><img alt="" align="middle" width="550" height="396" src="http://www.vikatan.com/jv/2014/05/zwyzju/images/p14.jpg"></p>
<p class="content">இந்த வழக்கின் 4-வது குற்றவாளியாகச் சேர்க்கப்​பட்டுள்ள இளவரசி 2-வது குற்றவாளியாகச் சேர்க்கப்பட்டுள்ள சசிகலாவின் சகோதரர் ஜெயராமனின் மனைவி. 1996-ல் ஜெயராமன், ஜெயலலிதாவுக்குச் சொந்தமான, ஆந்திராவில் உள்ள திராட்சை தோட்டத்தில் மின்சாரம் தாக்கி இறந்துவிட்டார். கணவர் இறந்த பிறகு ஜெயலலிதாவின் சொந்த வீடான போயஸ் கார்டனுக்கு இளவரசி வந்துவிட்டார்.</p>
<p class="content">ஜெயலலிதா 1964-72 வரை திரைத் துறையில் நடிகையாக இருந்தார். அவரது அம்மா சந்தியா 1971-ல் காலமானார். அப்போது அவருக்கு நாட்டிய கலாநிகேதன் என்ற இசைப் பள்ளியும் போயஸ் கார்டனில் வீடும் ஆந்திரா மாநிலத்தில் ஸ்ரீநகரில் ஒரு வீடும் ரங்காரெட்டி தாலுக்காவில் 10.20 ஏக்கரில் திராட்சைத் தோட்ட பண்ணை வீடும், பஷீராபாத்தில் 3.25 ஏக்கர் நிலமும் மட்டுமே இருந்தது. அவை ஜெயலலிதாவின் பெயருக்கு மாற்றப்பட்டது.  </p>
<p class="content">1987-ல் ஜெயலலிதாவின் மொத்த அசையா சொத்துகள் 7.5 லட்சமும் வங்கி இருப்பு ஒரு லட்சமும் மட்டுமே இருந்தது. 1989-ல் எம்.பி-யாக இருந்தபோது நான்கு கார்கள் (மதிப்பு ரூ9,12,129) ஒரு ஜீப் (மதிப்பு ரூ.1,04,000) வாங்கி இருக்கிறார். இதுவே வருமானத்துக்கு அதிகமாக வாங்கப்பட்டுள்ளது. 1988 முதல் 1990 வரை ஜெயா பப்ளிகேஷன், சசி என்டர்பிரைசஸ், நமது எம்.ஜி.ஆர் என்ற கம்பெனிகளைத் தொடங்கி நடத்திவந்தாலும்... வரவு, செலவுகள் செய்யாமல் வருமானம் இல்லாமல் இருந்தது. 1991 வரை ஜெயலலிதாவின் அசையும் மற்றும் அசையா சொத்துகளின் மதிப்பு 2,01,83,957 ஆக இருந்தது.</p>
<p class="content">1991 முதல் 1996 வரை முதல்வராக இருந்த காலகட்டத்தில் ஜெயலலிதா, சசிகலா, சுதாகரன், இளவரசி ஆகியோர் நலிந்த நிறுவனங்களான மெடோ அக்ரோ ஃபார்ம்ஸ், ஜே.எஸ் ப்ராப்பர்ட்டீஸ், ஜெ. ஃபார்ம் ஹவுஸ், ஜெயா கன்ஸ்ட்ரக்ஷன், நமச்சிவாயா கன்ஸ்ட்ரக்ஷன், சக்தி கன்ஸ்ட்ரக்ஷன், மார்பிள் அண்ட் மார்பிள்ஸ், லெக்ஸ் ப்ராப்பர்ட்டீஸ், ரிவர்வே அக்ரோ பிரைவேட் லிமிடெட், ராம்ராஜ் அக்ரோ மில்ஸ், கிரீன் கார்டன், ஆஞ்சநேயா பிரின்டர்ஸ், சூப்பர் டூப்பர் பிரைவேட் லிமிடெட் என 32 கம்பெனிகளை வாங்கி, அதில் நேரடி மற்றும் மறைமுக பங்குதாரர்களாக நுழைந்து, புதியதாக வங்கிக் கணக்குகளைத் தொடங்கி, 1991-96 வரை ஐந்து வருடங்கள் இந்த 32 நிறுவனங்களில் 898 முறை பணம் டெபாசிட் மட்டுமே செய்திருக்கிறார்கள். இந்த நிறுவனங்களுக்கு இன்கம் டாக்ஸ், சேல்ஸ் டாக்ஸ் எதுவும் கிடையாது. இந்த நிறுவனங்களின் பெயரில் தமிழகத்தின் பல மாவட்டங்களில் நிலம், கட்டடம், விளைநிலங்களை வாங்கி வருமானத்துக்கு அதிகமான சொத்துகளைக் குவித்திருக்கிறார்கள்.</p>
<p class="content">1991-ல் ரூ.2,01,83,957-ஆக இருந்த ஜெயலலிதாவின் சொத்து மதிப்பு, 1996-ல் 66,44,73,573 ஆக உயர்ந்துள்ளது. இந்த இடைப்பட்ட காலத்தில் இவருக்கு எந்த வருமானமும் இல்லை. முதல்வராக இருந்ததற்குக்கூட சம்பளம் வாங்காமல் மாதம் ஒரு ரூபாய் வீதம் ஐந்து வருடங்களுக்கு 60 ரூபாய் மட்டுமே சம்பளம் வாங்கியிருக்கிறார். பொதுச் சேவையில் இருந்துகொண்டு வருமானத்துக்கு அதிகமான சொத்துகளை ஜெயலலிதா, சசிகலா, சுதாகரன், இளவரசி ஆகியோர் வாங்கியுள்ளனர். இவை அரசு துறை சாட்சியங்கள், ஆவணங்கள், நேரடியாக கைப்பற்றப்பட்ட பொருட்களை வைத்து நிரூபிக்கப்பட்டதால் இவர்களுக்கு ஊழல் தடுப்பு சட்டம் 2(D) பிரிவில் இந்தியத் தண்டனை சட்டம் 109- குற்றவாளிக்கு உடந்தையாக செயல்படுதல் மற்றும் 120B- கூட்டு சதி ஆகிய பிரிவுகளில் தண்டனை வழங்க வேண்டும்'' - இவ்வாறு தி.மு.க தனது இறுதி வாதத்தை சமர்ப்பித்துள்ளது.</p>
<p class="content">ஜெயலலிதா தரப்பு வழக்கறிஞர்கள் நீதிபதியிடம் ஒரு மனு கொடுத்தனர். அதில், ''ஜெயலலிதாவின் வழக்கறிஞர் குமாரின் தாயார் இறந்துவிட்டதால், எங்களுடைய இறுதி வாதத்துக்குக் கால அவகாசம் கொடுக்க வேண்டும்'' என்று கேட்டிருந்தனர்.</p>
<p class="content">அதையடுத்து நீதிபதி, ''ஜெயலலிதாவின் வழக்கறிஞர் குமாரின் இறுதி வாதத்தை 2.6.2014 தொடங்கலாம் என்றும், மற்ற ஏ2 - சசிகலா, ஏ3 - சுதாகரன், ஏ4 - இளவரசி மூவரும் நாளையில் இருந்து தங்களது இறுதி வாதத்தைத் தொடங்க வேண்டும்'' என்றார்.</p>
<p class="content">அதையடுத்து ஏ2, ஏ3, ஏ4 மூவரும் 21-ம் தேதி மீண்டும் நீதிபதியிடம் மனு கொடுத்தார்கள். அதில் ''ஏ1 பொதுத் துறையில் இருப்பதால் அவருடைய இறுதி வாதம் நிறைவடைந்த பிறகுதான் நாங்கள் இறுதி வாதத்தைத் தொடங்க முடியும். அன்பழகன் தரப்பு சமர்ப்பித்த ஸ்டேட்மென்ட்டைப் படித்துப் பார்க்க வேண்டும். அதற்காக எங்களுக்குக் கால அவகாசம் கொடுக்க வேண்டும்'' என்று கூறப்பட்டிருக்கிறது.</p>
<p class="content">நீதிபதி அந்த மனுவைத் தள்ளுபடி செய்து, 'நாளை முதல் இறுதி வாதத்துக்கு ஒத்துழைக்க வேண்டும்’ என்று கண்டிப்புடன் உத்தரவிட்டார். இனி ஜெட் வேகம்தான்.</p>
<p class="content">- <span style="color: #0000ff">வீ.கே.ரமேஷ் </span></p>
<p class="content">படம்: ரமேஷ் கந்தசாமி</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கொலம்பசின் வரைபடங்கள்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="550" height="175" alt="" src="http://www.vikatan.com/jv/2014/05/zwyzju/images/p16.jpg"></p>
<p class="content">'மன்னன் இல்லை. தளபதிகள் இல்லை. போர் வீரர்களென்று யாரும் இல்லை. நம்பிக்கையின் சிறு துரும்பெதுவும் மிதக்காத கரைகளற்ற கடலின் திசையறியாத பயணிகள். கடலடிக்கும் எல்லை வரையாகவும் இருகரையும் விரிந்திருந்த ராஜ்யம் சுருங்கி ஒரு பொட்டல்வெளியில் எரிந்தழிந்தது. உயிராலும் ரத்தத்தினாலும் சதைகளினாலும் கட்டியெழுப்பப்பட்டு இருந்த கனவு சிதறிக்கிடந்தது. நந்திக்கடலில் கலந்த இன்னோர் ஆறாக ரத்த ஆறுமிருந்தது’ - ஈழத்தின் இன்றைய நிலைகுறித்த யோ.கர்ணனின் காட்சிப்படுத்துதல் இதுதான். இந்த நிலைக்கு முன்னதாக இறுதிகட்டத்தில் நடந்த கலங்கவைக்கும் நிகழ்வுகளை மனக்கண் முன் கொண்டுவருகிறார். படிக்க முடியாத அளவுக்கு நெஞ்சு பதறும் காட்சிகள் இவை. விடுதலைப்புலிகள் இயக்கத்தில் இருந்தவர். போரில் ஒரு காலை இழந்தவர். 'தேவதைகளின் தீட்டுத் துணி’, 'சேகுவேரா இருந்த வீடு’ ஆகிய சிறுகதைத் தொகுதிகள் மூலமாக இலக்கிய கவனத்தைப் பெற்றவர். அவரது மூன்றாவது புத்தகம் இது. இறுதிகட்ட போரின் இறுதிகட்ட நிமிடங்களை தன்னுடைய சுயவாழ்க்கைப் பதிவுகளாகச் சொல்கிறார்.</p>
<p style="text-align: center"><img align="middle" width="437" height="287" alt="" src="http://www.vikatan.com/jv/2014/05/zwyzju/images/p16a.jpg"></p>
<p class="content"> </p>
<p class="content">அது என்ன கொலம்பசின் வரைபடம்? சிங்கள பயங்கரவாதத்தின் சித்ரவதை தாங்க முடியாமல் தப்பிக்க நினைத்த ஈழத்தமிழர்கள், எப்படியாவது தமிழகத்துக்கோ வேறு வெளிநாடுகளுக்கோ படகு பிடித்து போய்விட மாட்டோமா என்று தவிக்கிறார்கள். ஆனால், படகு கிடைக்க வேண்டும், வெளியில் வர வேண்டும், பாதை தெரிய வேண்டும், நாடுகள் ஏற்றுக்கொள்ள வேண்டும்தானே. அப்படி நடக்காமல் நடுக்கடலில் நிர்மூலம் ஆனவர்கள் எத்தனையோ பேர். தான் தேடிவந்த நாட்டை கொலம்பஸ் மிகச் சரியாகக் கண்டுபிடித்துவிட்டார். ஆனால், ஈழத் தமிழ் மக்கள் பலரால் அப்படி கண்டுபிடிக்க முடியவில்லை. அதனைத்தான் குறிப்பால் உணர்த்துகிறார் யோ.கர்ணன். 'கொலம்பஸுக்கு இருந்தது ஒரு சவால். கடலுக்கு மட்டுமே வரைபடம் வரைய வேண்டியிருந்தது. எங்களுக்கோ இரண்டு சவால்கள். கடற்பயணங்கள் புறப்படுவதற்காக கடற்கரைகளைச் சென்றடைவதற்கும் வரைபடங்கள் வரைய வேண்டியிருந்தது’ என்கிறார்.</p>
<p class="content">இப்படி வெளியேறவிடாமல் இலங்கை ராணுவம் ஒரு பக்கமும் புலிகள் அமைப்பு இன்னொரு பக்கமுமாக துப்பாக்கி மூலமாக தடுத்த காட்சிகள் இந்தப் புத்தகத்தில் விரிகிறது. புலிகள் அமைப்பின் அரசியல் துறைக்கும் புலனாய்வு துறைக்குமான இடைவெளியை அம்பலப்படுத்துகிறது. தாக்குதல் அணிப் போராளிகளுக்கும் அரசியல் போராளிகளுக்கும் இருந்த இடைவெளியையும் சொல்கிறது. 'பகிரங்கமாக அறிவிக்கப்பட்டிருந்த அநீதியும், ரகசியமாக நடைமுறையில் இருந்த நீதியுமாக அந்த நாட்கள் அமைந்திருந்தன’ என்கிறார்.</p>
<p class="content">'நாம் வாழ்ந்த வாழ்வும் மரணமும் பயனற்றவை என்றான பின், லட்சியங்களுக்கும் கனவுகளுக்கும் பொருள் என்ன?’ என்று யோ.கர்ணன் கேட்கும் கேள்விதான் புத்தகத்தை மூடிவைத்த பிறகும் யோசிக்க வைக்கிறது.</p>
<p class="content"><span style="color: #0000ff">- புத்தகன்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செய்தியும் சிந்தனையும்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="887" alt="" src="http://www.vikatan.com/jv/2014/05/zwyzju/images/p23.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இந்தியை எதிர்த்த தமிழர்கள், ஆங்கிலத்தையும் எதிர்ப்பார்களா?</div>
<div class="subtitle1">எதிர்பார்ப்பில் கர்நாடகம்!</div>
<div class="subtitle2"></div>
<div class="content" style="border-top:1px solid #DDD;">
<p class="content">'மொழி என்பது பரிமாற்றக் கருவி மட்டுமல்ல... ஓர் இனத்தை அடையாளப்படுத்தி அதன் பண்பாடு, நாகரிகம் போன்ற பல கூறுகளையும் அடுத்த தலைமுறைக்கு எடுத்துச் செல்வது. அதனால், தாய்மொழியின் தேவையை அனைவரும் உணர்ந்து செயல்பட வேண்டும். குழந்தைகள் அவரவர் தாய்மொழியில்தான் கட்டாயம் தொடக்கக் கல்வி பயில வேண்டும்'' என்கிறது ஐ.நா-வின் கல்வி அறிவியல் மற்றும் கலாசார அமைப்பான யுனெஸ்கோ.</p>
<p class="content"> </p>
<p style="text-align: center"><img align="middle" width="600" height="314" alt="" src="http://www.vikatan.com/jv/2014/05/zwyzju/images/p26.jpg"></p>
<p class="content">ஆனால், கர்நாடகாவில் உள்ள அனைத்து தொடக்கப் பள்ளிகளிலும் 1 முதல் 4-ம் வகுப்பு வரை தாய்மொழியான கன்னடத்தில்தான் கட்டாயம் கல்வி பயில வேண்டும் என்ற கர்நாடக அரசின் மொழிக்கொள்கையை கடந்த 6-ம் தேதி உச்ச நீதிமன்றம் நிராகரித்ததுடன், ''எந்த மொழியில் கல்வி <img align="right" width="124" height="500" alt="" src="http://www.vikatan.com/jv/2014/05/zwyzju/images/p27.jpg">பயில வேண்டும் என்று தீர்மானிக்கும் உரிமை மாணவர்கள் மற்றும் பெற்றோருக்கு மட்டுமே உண்டு. அதைத் தீர்மானிக்கும் உரிமை அரசாங்கத்துக்குக் கிடையாது. இந்தியா பல மொழிகளைப் பேசும் மக்கள் கூடிவாழும் நாடு. இந்த நிலையில் குறிப்பிட்ட மொழியில்தான் கல்வி பயில வேண்டும் என்று நிர்பந்திப்பது என்ன நியாயம்?'' என்றும் கேட்டுள்ளது. இது கர்நாடகாவில் பெரும் பரபரப்பை ஏற்படுத்தியுள்ளது.</p>
<p class="content">இது சம்பந்தமாக அடுத்தகட்ட முடிவெடுக்க கர்நாடக முதல்வர் சித்தராமையா தலைமையில் அமைச்சரவையைக் கூட்டி, முதல்கட்ட நடவடிக்கையாக அனைத்து மாநில முதல்வர்கள், அரசியல் கட்சித் தலைவர்களை அழைத்துக் கூட்டம் போட்டு பேசி முடிவெடுக்கவும் திட்டமிடப்பட்டது. இதைத் தொடர்ந்து பேசிய முதல்வர் சித்தராமையா, ''நம்மைவிட பல மடங்கு தாய்மொழி பற்றாளர்கள் தமிழர்கள். இந்தத் தீர்ப்பை அவர்கள் நிச்சயம் ஏற்றுக்கொள்ள மாட்டார்கள். அவர்களையும் அழைத்துப் பேசி முடிவெடுக்க வேண்டும். அவர்களைப் போன்று நாமும் தாய்மொழிப் பற்றோடு செயல்பட வேண்டும்'' என்றார்.</p>
<p class="content">இதுபற்றி பிரபல கன்னட எழுத்தாளரான ஞானபீட விருதுபெற்ற அனந்த மூர்த்தி,  ''ஒவ்வொரு குழந்தைக்கும் அதன் தாய்மொழியில்தான் கல்வி கற்றுக்கொடுக்க வேண்டும். அப்போதுதான் மனப்பாடம் செய்யாமல் எளிமை​யாகப் புரிந்து​கொள்ள முடியும். சிந்தனைத் திறனும் அதிகரிக்கும். அந்த மொழியைச் சார்ந்த இனத்தின் பண்பாடு, கலாசாரம் காக்கப்படுவதோடு, மேம்படுத்தவும் முடியும். அதனாலேயே இந்தியா முழுவதும் இந்தித் திணிப்பு செய்தபோது தமிழ்நாட்டில் அறிஞர் அண்ணா, கருணாநிதி போன்றவர்கள் தாய்மொழியைக் காக்க, பெரிய போராட்டங்கள் மேற்கொண்டனர்.</p>
<p class="content">அதற்காக இன்னொரு மொழியைக் கற்றுக்கொள்ளக் கூடாது என்று சொல்லவில்லை. அனைத்து மொழிகளையும் கற்றுக்கொள்ளலாம். கட்டாயம் தாய்மொழி தெரிந்திருக்க வேண்டும். இந்தியாவில் உள்ள ஒவ்வொரு மாநிலமும் அந்தந்த தாய் மொழியில்தான் தொடக்கக் கல்விகளை கற்றுக்கொடுக்க வேண்டும். இந்தியா என்பது ஒரு நாடு கிடையாது. பல மொழிகளை தாய்மொழியாகப் பேசக்கூடிய பிராந்தியங்களை உள்ளடக்கிய யூனியன் பிரதேசம். அதனால், அனைத்து மாநில தலைவர்களும் ஒன்றுசேர்ந்து போராட வேண்டும்'' என்று கோரிக்கை விடுத்தார்.</p>
<p class="content">இதுபற்றி கர்நாடக ரக்ஷன வேதிகா அமைப்பின் மாநிலத் தலைவர் நாராயண கவுடாவி, ''தாய்மொழிக் கொள்கையைப் பற்றி கருத்துச் சொல்ல உச்ச நீதிமன்றத்துக்கு உரிமை கிடையாது. அது, மக்களவையில் மாநில பிரதிநிதிகள் சேர்ந்து முடிவெடுக்க வேண்டியது. இந்தத் தீர்ப்புக்கு எதிராக கர்நாடக அரசு தீவிரம் காட்டிவருவதால், நாங்கள் அமைதியாக இருக்கிறோம். கர்நாடகாவில் கட்டாயம் கன்னட மொழியில்தான் கல்வி கற்பிக்க வேண்டும். ஒரு பாடம் ஆங்கிலம் கற்றுக்கொடுக்கலாம். அனைத்து பாடங்களும் ஆங்கிலத்தில்தான் சொல்லித் தருவேன் என்றால், அவர்கள் இங்கிலாந்துக்குச் சென்று கல்வி நிறுவனங்களை நிறுவி சொல்லித் தரட்டும். மூவாயிரம் தனியார் பள்ளிகள், கன்னட மொழியில் கல்வி கற்பிக்கிறோம் என்று அங்கீகாரம் பெற்றுக்கொண்டு, ஆங்கில வழிக் கல்வியைப் பின்பற்றி வருகின்றனர். அந்தப் பள்ளிகளையெல்லாம் கூடிய சீக்கிரத்தில் பூட்டுப் போட்டு பெரிய போராட்டம் நடத்தப்போகிறோம்'' என்றார் ஆவேசமாக.  </p>
<p class="content">உச்ச நீதிமன்றத்தில் தனியார் பள்ளிகள் சார்பாக வாதாடிய வழக்கறிஞர் மோகன், ''இது மிகவும் வரவேற்கத் தகுந்த தீர்ப்பு. இந்தியா ஒரு ஜனநாயக நாடு. யாரையும் கட்டாயப்படுத்தக் கூடாது. அவர்கள் விரும்பிப் படிக்கும் மொழிகளில் படிக்க வேண்டும். ஒரு குறிப்பிட்ட மொழியில்தான் படிக்க வேண்டும் என்று சொல்வது, அரசியல் சாசனத்துக்கு எதிரானது. நாமும் உலக வல்லாதிக்க நாடுகளோடு போட்டிப் போட வேண்டும் என்றால், உலக மொழிகளில் நல்ல புலமை உடையவர்களாக மாற வேண்டும்'' என்றார்.</p>
<p class="content">இதுபற்றி கன்னட கலாசார மற்றும் குழந்தைகள், மகளிர் மேம்பாட்டுத் துறை அமைச்சர் உமாஸ்ரீ, ''இந்தத் தீர்ப்பை அடுத்து, மறுசீராய்வு மனுவும் போட்டிருக்கிறோம். இந்த விஷயத்தில் மாநில அரசும் மிகவும் அக்கறையோடு செயல்பட்டு வருகிறது'' என்றார்.    </p>
<p class="content">கர்நாடகா முன்னெடுத்து இருக்கும் நல்ல விஷயத்துக்கு தமிழக அரசும் கை கொடுக்குமா?</p>
<p class="content">- <span style="color: #0000ff">வீ.கே.ரமேஷ் </span></p>
<p class="content">படங்கள்: க.ரமேஷ் கந்தசாமி</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வருவாய் துறையா... காவல் துறையா?</div>
<div class="subtitle1">அரியலூர் குடுமிப்பிடி!</div>
<div class="subtitle2"></div>
<div class="content" style="border-top:1px solid #DDD;">
<p class="content">கோபிச்செட்டிப்பாளையத்தில் அதிரடி நடவடிக்கைகள் மூலம் பரபரப்பை ஏற்படுத்தியவர் சப் கலெக்டர் சந்திரசேகர சகாமுரி. அரசியல்வாதிகளுக்கும் அதிகாரிகளுக்கும் வளைந்து கொடுக்காததால், அங்கிருந்து அரியலூருக்குத் தூக்கியடிக்கப்பட்டார். இதனால் வீதிக்கு வந்து மக்கள் போராடினார்கள். இப்போது அரியலூரில் பணியாற்றிவரும் அவர், போலீஸ் சப்-இன்ஸ்பெக்டர் ஒருவரை காக்க வைத்த செயல் பரபரப்பை ஏற்படுத்தியுள்ளது.</p>
<p class="content"> </p>
<p style="text-align: center"><img alt="" align="middle" width="600" height="314" src="http://www.vikatan.com/jv/2014/05/zwyzju/images/p38.jpg"></p>
<p class="content">என்னதான் நடந்தது? சந்திரசேகர சகாமுரியைச் சந்தித்தோம். ''12-ம் தேதி இரவு 10.30 மணியளவில் செந்துறை பைபாஸ் சாலையில் வாகன சோதனையில் ஈடுபட்டிருந்தபோது அருகேயுள்ள டாஸ்மாக் பாரில் ஆட்கள் நடமாட்டம் இருப்பது தெரிந்தது. அங்கு சென்று பார்த்தபோது, விதிமுறையை மீறி பார் செயல்பட்டுக்கொண்டிருந்தது. கடையில் வேலை செய்தவர்கள் இருவரையும் பாரின் உரிமையாளர் கோவிந்தராஜனையும் மடக்கிப் பிடித்தோம். பாரில் இருந்த மது பாட்டில்களை பறிமுதல் செய்துவிட்டு, இரவு 10.45 மணியளவில் போலீஸ் ஸ்டேஷனுக்குப் பேசினேன். 'ஸ்டேஷனில் ஆள் இல்லை. வந்ததும் அனுப்பி வைக்கிறேன்’ என்று ரைட்டர் சொன்னார். பின்பு 11.15 மணியளவில் போன் செய்தபோது, 'இன்னும் யாரும் வரவில்லை. அனுப்புகிறேன்’ என்றார் ரைட்டர். பின்பு 11.45 மணியளவில் எஸ்.ஐ ராஜவேலிடம் பேசினேன். எஸ்.பி சொல்லாமல் என்னால் வர முடியாது என்றார். பல மணி நேரம் காத்திருந்து காவல் துறையினர் வராததால், தாசில்தார் முருகனிடம் பேசினேன். சம்பவ இடத்துக்கு வந்தவர், டி.எஸ்.பி ஸ்ரீதரிடம் பேசினார். 'என்னிடம் வண்டி இல்லை. வர முடியாது’ என்றாராம். கடுப்பில், 'நீங்களே போய் புகார் கொடுங்க’ என்று சொல்லிவிட்டுக் கிளம்பினேன்.</p>
<p class="content">திட்டமிட்டே காவல் துறை அலட்சியப்படுத்து​கிறது. கடந்த 6-ம் தேதி நான் தங்கி​யிருக்கும் அரசு வீட்டில் புதிதாக ஒயரிங் செய்தார்கள். சரியாக ஒயரிங் செய்யாததால், எந்த சுவிட்ச்சைத் தொட்டாலும் ஷாக் அடித்தது. அன்று மதியமே  பொதுப்பணித் துறை இன்ஜினீயரிடம் பேசினேன். சரிசெய்ய ஆட்களை அனுப்புகிறேன் என்றார். அன்று இரவு வரை பலமுறை பேசியும் ஆட்களை அனுப்பவில்லை. அடுத்த நாள் மாலை நான் அலுவலகத்தில் இருந்தபோது, என் அம்மா தெரியாமல் சுவிட்ச்சைப் போட்டபோது ஷாக் அடித்துள்ளது. இதனால் கோபத்தின் உச்சத்துக்கே போனேன். அந்த பொதுப்பணித் துறை இன்ஜினீயர் மீது 7-ம் தேதி இரவு 10.30 மணியளவில் எஸ்.ஐ ராஜவேலிடம் புகார் கொடுத்தேன். வாங்கிக்கொண்டு, 'நீங்க போங்க... மனு ரசீது போட்டு கொடுத்துவிடுகிறேன்’ என்றார். அடுத்த நாள் மதியம் 3 மணியளவில் அவருக்கு போன் செய்து, 'மனு ரசீது இன்னும் கொடுக்கவில்லையே?’ என்று கேட்டதற்கு, 'ஒருசில காரணங்களால் இன்னும் எஃப்.ஐ.ஆர் போடவில்லை’ என்றார். நான் சொல்லியும் மதிக்காமல் எஃப்.ஐ.ஆர் போடவில்லை என்றால் என்ன அர்த்தம்? உடனே எனது அலுவலகத்துக்கு வரச் சொன்னேன். அந்த நேரத்தில் கலெக்டர் என்னை வரச் சொல்லி போன் வரவே, 'நான் மீட்டிங் போய்ட்டு வந்துவிடுவேன். அதுவரை ஆபீஸில் வெயிட் பண்ணுங்க’ என்று சொல்லிச் சென்றேன். 'வரும்வரைக்கும் அலுவலகத்தை விட்டு வெளியே போகக் கூடாது’ என்றேன். பின்பு ஒரு மணி நேரம் கழித்து வந்து எனது  பி.ஏ-விடம் அவரை அனுப்புங்க என்றபோது, 'அவர் முன்பே போய்விட்டார்’ என்றார். நான் அதைப் பெரிதுபடுத்தவில்லை. தெளிவாக புரிந்துகொள்ளுங்கள்... யார் சரியாக வேலை செய்யவில்லை என்றாலும், தண்டிப்பது எனது கடமை'' என்றார் கோபத்தோடு. இது தொடர்பாக  எஸ்.ஐ ராஜவேலிடம் பேசினோம். ''எங்கள் வேலையை சரியாகத்தான் செய்துவருகிறோம். எதுவாக இருந்தாலும் எஸ்.பி-யிடம் பேசுங்கள்'' என்றார்.</p>
<p class="content">அரியலூர் எஸ்.பி-யான ஜியாவுல் ஹக்கிடம் பேசியபோது, ''வருவாய் துறைக்கும் காவல் துறைக்கும் எந்த பிரச்னையும் இல்ல. ஆனால், சப் கலெக்டர்தான் பல பிரச்னைகளை உருவாக்குகிறார். அவர் வாகன சோதனை என்று சொல்லிவிட்டு, பாரில் ரெய்டுக்குப் போயிருக்கிறார். விதிமுறை மீறி செயல்பட்டதால் அவர்களைப் பிடித்தவர், என்னிடமோ, ஸ்பெஷல் பிராஞ்ச் இன்ஸ் பெக்டரிடமோ பேசியிருக்கலாம். போலீஸ் ஸ்டேஷனில் ரைட்டரிடம் பேசியது எந்த விதத்தில் நியாயம்? இரவு நேரத்தில் இரண்டு மணி நேரம் காத்திருந்து சென்றார் என்று பத்திரிகைகளில் செய்தி வந்திருக்கிறது. யார் மீது களங்கத்தை ஏற்படுத்த நினைக்கிறார்? அதுமட்டும் இல்லாமல், ஒரு எஸ்.ஐ-யை அலுவலகத்தில் காக்க வைத்தது எந்த விதத்தில் நியாயம். அவருக்கு யார் அந்த அதிகாரத்தைக் கொடுத்தது? 7-ம் தேதி இரவு 10.30 மணியளவில் அவரது அலுவலகத்துக்கு வரச்சொல்லி புகார் கொடுத்திருக்கிறார். மறுநாள் காலை 12 மணியளவில் போன் செய்து, புகாருக்கு என்ன நடவடிக்கை எடுத்துள்ளீர்கள் என்று கேட்டுள்ளார். 'தேர்தல் நேரம். வழக்கு போட்டால் பிரச்னை வரும் என்பதால், லீகல் ஒப்பீனியன் கேட்டுள்ளோம்’ என்று எஸ்.ஐ சொல்லியிருக்கிறார். 3 மணியளவில் மீண்டும் போன் செய்தபோது, அதே பதிலை எஸ்.ஐ சொல்லியிருக்கிறார். அவரை அலுவலகத்துக்கு வரச்சொல்லி கன்னாபின்னாவென்று திட்டியிருக்கிறார். பின்பு, 'நான் சொல்லும் வரை இந்த இடத்தை விட்டு போகக் கூடாது. உன்னை யாரு வந்து கூட்டிட்டுப் போறாங்கன்னு பாக்குறேன்’ என்று சொல்லியுள்ளார். அதேபோல் வருவாய் துறையில் நாங்கள் அதிகாரம் செலுத்தினால், அவர்கள் சும்மா இருப்பார்களா? அவர் செய்யும் செயல் அனைத்தும் மிகவும் வருத்தம் அளிக்கிறது'' என்றார் முகம் சிவக்க.</p>
<p class="content">ஜோரா நடக்குது சண்டை!</p>
<p class="content">- <span style="color: #0000ff">எம்.திலீபன்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">உணவு யுத்தம்!</div>
<div class="subtitle1"></div>
<div class="content" style="border-top:1px solid #DDD;">
<p class="content"> </p>
<p style="text-align: center"><strong><span style="color: #0000ff"><img align="middle" width="500" height="226" alt="" src="http://www.vikatan.com/jv/2014/05/zwyzju/images/p30a.jpg"></span></strong></p>
<p style="text-align: center"><strong><span style="color: #0000ff">சர்பத்... பழம்.. மோர்!</span></strong></p>
<p class="content">பிரமாண்டமான முதலீடு, விரிவான வலைப்பின்னல் போன்ற விநியோகம் அசுரத்தனமான பகட்டு விளம்பரங்கள்... இவை காரணமாக இந்தியாவில் இந்த நிறுவனங்கள் வேரூன்றி விட்டன. இன்று குளிர்பான சந்தையில் 93 சதவிகிதம் அமெரிக்க பானங்களிடம் உள்ளன. சந்தையின் மதிப்பு 5 ஆயிரம் கோடி ரூபாய்.</p>
<p class="content">உலகம் முழுவதும் குளிர்பானங்களை அதிகம் குடிப்பதன் காரணமாக ஆண்டுக்கு 1,80,000 பேர் இறந்துபோகிறார்கள் என்கிறது அமெரிக்க மருத்துவக் கழக அறிக்கை. இதில் நீரிழிவு நோயாளிகளின் எண்ணிக்கை 1,33,000. இதய பாதிப்பு காரணமாக இறந்துபோகிறவர்கள் 44,000 பேர். ரத்தக்கொதிப்பு உள்ளிட்ட பல்வேறு பாதிப்புகளில் 6.000 பேர் இறந்துபோகிறார்கள்.</p>
<p class="content">உலகிலே அதிக குளிர்பானங்களைக் குடிக்கும் நாடு மெக்சிகோ. குறைவாகக் குடிப்பவர்கள் ஜப்பானியர்கள்.</p>
<p class="content">செயற்கை குளிர்பானங்கள் அறிமுகமாவதற்கு முன்பு வரை தமிழகத்தில் புகழ்பெற்றிருந்தது சர்பத். பெட்டிக் கடைகள்தோறும் சர்பத் கிடைக்கும். வீட்டிலும் சர்பத் தயாரிப்பார்கள். சர்பத், எலுமிச்சை சாறில் தயாரிக்கப்படுவது. அதிலும் குறிப்பாக நன்னாரி சாறு சேர்த்து உருவாக்கப்படும் சர்பத் குளிர்ச்சியானது.</p>
<p style="text-align: center"><img align="middle" width="364" height="450" alt="" src="http://www.vikatan.com/jv/2014/05/zwyzju/images/p30.jpg"></p>
<p class="content">நன்னாரி என்றால் நல்ல மணமுடையது என்று பொருள். இதை பாதாள மூலிகை என்றும் சொல்கிறார்கள். நன்னாரி ஒரு கொடி இனம். இது ஒரு மருத்துவ மூலிகை. நன்னாரியில் சீமை நன்னாரி, பெருநன்னாரி, கருநன்னாரி எனப் பலவகை உண்டு. உடல் உஷ்ணம் தணிய நன்னாரி வேரை மண் பானை நீரில் போட்டு வைத்து குடிநீராகப் பயன்படுத்துவது வழக்கம்.</p>
<p class="content">மொகலாய சக்ரவர்த்தி பாபர் வழியாகத்தான் சர்பத் இந்தியாவுக்கு வந்தது என்கிறார்கள். பாபர் நாமாவில் இதுபற்றிய குறிப்பு காணப்படுகிறது. சர்பத் என்பது அரபுச் சொல்லான சர்பா என்பதில் இருந்தே உருவானது. அதன் பொருள் குடிப்பதற்கானது என்பதாகும்.</p>
<p class="content">இந்தியாவெங்கும் மொகலாயர்களே சர்பத்தை அறிமுகம் செய்திருக்கிறார்கள். சர்பத் பெர்ஷியாவில் புகழ்பெற்ற பானம். குறிப்பாக துருக்கியிலும் ஈரானிலும் உணவுக்கு முன்பாகக் குடிக்கப்படும் பானமாக சர்பத் இன்றும் இருந்து வருகிறது.</p>
<p class="content">மாமன்னர் ஜஹாங்கீர் ஃபலூடா சர்பத் குடிப்பதை விரும்பக் கூடியவர். இந்த சர்பத் பாலில் உருவாக்கப்படுவதாகும். ஆப்பிள், பேரி, பீச், திராட்சை, மாம்பழம் போன்ற பழச்சாறுகள், ரோஜா இதழ்கள், மூலிகைகளைக் கொண்டும் சர்பத் தயாரிக்கப்படுவது வழக்கம். மொகலாயர்கள் காலத்தில் 134 வகை சர்பத், அவர்களது அரண்மனையில் விநியோகம் செய்யப்பட்டிருக்கிறது.</p>
<p class="content">இதுபோலவே கோடைக்காலத்தில் குடிநீருடன் வெட்டிவேர் சேர்த்துப் போடப்படுவதால் குளிர்ச்சியும் மணமுமான சுவைநீர் கிடைக்கிறது. வெட்டிவேர் என்பது ஒரு வகை புல். இதன் வேர் மணத்துடன் உள்ளது. இந்த வெட்டி வேர் வெப்பத்தை அகற்றி உடலுக்குக் குளிர்ச்சி தரக்கூடியது. மண் அரிப்பைத் தடுக்கவும் நீரின் கடினத் தன்மையைப் போக்கவும் வெட்டி வேர் பயன்படுகிறது.</p>
<p style="text-align: center"><img align="middle" width="485" height="283" alt="" src="http://www.vikatan.com/jv/2014/05/zwyzju/images/p32.jpg"></p>
<p class="content">கரும்புச்சாறு எனும் கருப்பஞ்சாறு பாரம்பரியமாக அருந்தப்பட்டுவரும் பானம். இது கோடையில் தாகத்தைத் தணித்துச் சூட்டைக் குறைப்பதுடன் சிறுநீரகக் கற்களை வெளியேற்றுகிறது.</p>
<p class="content">இளநீர், இயற்கையிலேயே உருவான தாது உப்புகள் அதிகம் உள்ள பானம். பொட்டாஷியம், சோடியம், கால்சியம், பாஸ்பரஸ், கந்தகம் போன்ற தாதுக்கள் இளநீரில் உள்ளன. இளநீரில் உள்ள புரதச்சத்து, தாய்ப்பாலில் உள்ள புரதச் சத்துக்கு இணையானது என்கிறார்கள்.</p>
<p class="content">வட இந்தியாவில் புகழ்பெற்ற குளிர்பானம் லஸ்ஸி. இது, பஞ்சாபியர்களின் பானம். தயிரில் இனிப்பும் பழங்களும் சேர்த்து அடித்துத் தயாரிக்கபடும் இந்த பானம் கோடைக்கு ஏற்றதாகும்.</p>
<p class="content">லஸ்ஸி விற்பனை அதிகமான காலத்தில் கையால் லஸ்ஸி தயாரிக்க முடியவில்லை என்று துணி துவைக்கும் வாஷிங்மெஷினைக் கொண்டு லஸ்ஸி தயாரித்து விற்பனை செய்ய ஆரம்பித்தனர். இதனால் பஞ்சாபில் வாஷிங்மெஷின் எண்ணிக்கை பெருகியது என்பார்கள். அந்த அளவு லஸ்ஸி பிரபலமான குளிர்பானமாகும்.</p>
<p class="content">ஜல்ஜீரா எனப்படும் சீரகம் கலந்த தண்ணீரும் கோடையில் உஷ்ணத்தைத் தணிக்கக் கூடியது. ஒடிசாவில் உள்ள ஆதிவாசி மக்கள் ராகியில் செய்த மண்டியபெஜ் என்ற பானத்தைக் குடிக்கின்றனர். இது ஊறவைத்து நொதித்த ராகி கஞ்சியாகும். இதைக் குடிப்பதன் வழியே உடல் சூடு தணிவதுடன் புத்துணர்வு உண்டாகும் என்றும் கூறுகிறார்கள். கோராபுட் பகுதியில் உள்ள ஆதிவாசிகளிடம் இந்தப் பழக்கம் காணப்படுகிறது.</p>
<p class="content">கோடை உஷ்ணத்தைத் தணித்துக் கொள்வதற்காக மதுரையில் கிடைப்பது ஜிகர்தண்டா. இது கடற்பாசியைக் கொண்டு தயாரிக்கப்படுவது. அத்துடன் ஜவ்வரிசி, பால், பாதம்பிசின், நன்னாரி அல்லது ரோஸ் சிரப் சேர்த்து தயாரிக்கின்றனர். ஜிகர் என்றால் இதயம், தண்டா என்றால் குளிர்ச்சி. ஆகவே இதயத்தைக் குளிர்விக்கும் பானம் என்கிறார்கள் மதுரைவாசிகள். 'மொகலாயர்களின் திருமணத்தில் அருந்தப்படும் இந்த பானம் பற்றி அயினி அக்பரி நூலில் குறிப்பு உள்ளது. தண்டா என்ற சொல் தண்டல் என்ற அரபிச் சொல்லில் இருந்து உருவானது, அதற்கு பெயர் கடலோடி அல்லது படகோட்டி. ஆகவே கடற்பாசியில் இருந்து தயாரிக்கப்படும் பானம் உடல் வலிமை தேவைப்படும் படகோட்டிகளுக்கானது. தண்டா என்றால் கோல் அல்லது கம்பு என்றும் பொருள். குறிப்பாக பீமனின் கையில் உள்ள கோலைக் குறிக்கப் பயன்படுத்துகிறார்கள். அதனால்தான் இன்றும் ஜிகர்தண்டா கடைகளில் பீமன் உருவம் வரையப்பட்டிருக்கிறது’ என்கிறார் வரலாற்று ஆய்வாளர் ஆர்.வெங்கட்ராமன்.</p>
<p class="content">குளிர்பானங்களைப்போலவே அதிக விற்பனையாகும் இன்னொரு பொருள் ஐஸ்க்ரீம். இரண்டு வயது குழந்தை முதல் 90 வயது முதியவர் வரை அத்தனை பேரும் ஐஸ்க்ரீம் சாப்பிட ஆசைப்படுகின்றனர். இந்திய ஐஸ்க்ரீம் சந்தையின் மார்க்கெட் 2,000 கோடி. இதில் 40 சதவிகிதம் பன்னாட்டு நிறுவனங்கள் வசமுள்ளது. இத்தாலி, ஃபிரான்ஸ், அமெரிக்கா, கனடாவின் ஐஸ்க்ரீம் கம்பெனிகள் இந்திய ஐஸ்க்ரீம் சந்தையில் வலுவாக கால் ஊன்றியுள்ளன.</p>
<p class="content">ஐஸ்க்ரீம் சாப்பிடுகிற பழக்கம் சீனாவில் இருந்தே தொடங்கியது என்கின்றனர். தாங் வம்ச ஆட்சி காலத்தில் பசு, எருமை மற்றும் ஆட்டுப் பாலில் தயாரிக்கப்பட்ட தயிரை கற்பூரம் சேர்த்து குளிரவைத்து சாப்பிட்டிருக்கிறார்கள். தாங் அரசனிடம் இந்தக் குளிர் தயிரை உருவாக்க 94 பணியாளர்கள் இருந்தனர் என்கிறது சீன வரலாறு. ரெஃப்ரிஜிரேட்டர் எனும் குளிர்சாதனப் பெட்டி அறிமுகமாகாத காலம் என்பதால் உணவைக் குளிர வைப்பதற்கு ஐஸ்கட்டியோடு உப்பு சேர்த்து வைத்திருக்கிறார்கள்.</p>
<p class="content">1660 வரை ஐரோப்பியர்கள் ஐஸ்க்ரீமை அறிந்திருக்கவில்லை. நேபிள் நகரில் குளிர வைத்து உறைந்த பால் 1664-ல் அறிமுகமானது. ஆரம்ப காலத்தில் மன்னர்கள் மட்டுமே உண்ணும் அரிய உணவாக ஐஸ்க்ரீம் கருதப் பட்டது, 1800-களில் ஃபிரான்ஸில் ஐஸ்க்ரீம் தயாரிக்கப்பட்டது.</p>
<p class="content">1843-ல் அமெரிக்கா மற்றும் இங்கிலாந்தில் அறிமுகமாகி பெரும் வரவேற்பைப் பெற்றது. ஐஸ்க்ரீம் தயாரிப்பதற்கு ஐஸ் வேண்டும் அல்லவா? அது கனடா, அமெரிக்கா, நார்வே போன்ற நாடுகளில் இருந்து பாளம் பாளமாக வெட்டி எடுக்கப்பட்டு கப்பல் மூலம் உலக நாடுகளுக்குக் கொண்டுசெல்லப்பட்டது. அப்படித்தான் இந்தியாவுக்கும் ஐஸ் விற்பனைக்கு வந்து சேர்ந்தது.</p>
<p class="content">சென்னையில் உள்ள ஐஸ் ஹவுஸ் அப்படி ஐஸ் பாளங்களைப் பாதுகாத்து வைக்கும் சேமிப்பறை. அந்தக் காலத்தில் ஒருவருக்கு ஐஸ் வேண்டும் என்றால் டாக்டரிடம் போய் மருந்துசீட்டு வாங்கிவர வேண்டும். பல் மருத்துவம் போன்ற மருத்துவக் காரணங்களுக்கு மட்டும்தான் ஐஸ் விநியோகம் செய்யப்பட்டது.</p>
<p style="text-align: center"><img align="middle" width="500" height="313" alt="" src="http://www.vikatan.com/jv/2014/05/zwyzju/images/p30d.jpg"></p>
<p class="content">1866-ல் பாரீஸில் நடைபெற்ற விருந்து ஒன்றில் சீன அரசு பிரதிநிதிக்கு விசேஷமாக ஐஸ்க்ரீம் வழங்கப்பட்டது. எப்படி தெரியுமா, ஆம்லெட்டின் உள்ளே ஐஸ்க்ரீமை வைத்துப் பொரித்துத் தந்திருக்கிறார்கள். பொரித்த ஐஸ்க்ரீம் ஜெர்மன் சமையல்காரர்களின் கண்டுபிடிப்பாகும்.</p>
<p class="content">ஐஸ்க்ரீம் தயாரிப்பதில் இத்தாலியர்களும் ஃபிரான்ஸ் நாட்டினரும் முன்னோடிகள். கோன் ஐஸ் அறிமுகம் செய்தவர்கள் அமெரிக்கர்கள்.</p>
<p class="content">1919-ல் குச்சியில் செய்த ஐஸ்க்ரீமை அமெரிக்காவில் அறிமுகம் செய்தார்கள். அது பிரபலமாகி உலகெங்கும் குச்சி ஐஸ் சாப்பிடுவது பரவியது. ஐஸ்க்ரீமை பிரபலப்படுத்தியவை தள்ளுவண்டிகள், மற்றும் வேன்கள். ஐஸ்க்ரீமை வீதிவீதியாகக் கொண்டு போய் விற்ற தள்ளுவண்டிகள் காரணமாகவே குழந்தைகளின் விருப்ப உணவாக அது மாறியது.</p>
<p class="content">ரஷ்யாவில் பாலில் இருந்து தயாரிக்கப்படும் ஐஸ்க்ரீம்களை மாமன்னர் பீட்டரும் அரசி கேத்ரீனும் விரும்பி சாப்பிட்டிருக்கிறார்கள். 19-ம் நூற்றாண்டில்தான் ரஷ்யாவுக்கு ஐஸ்க்ரீம் மெஷின் அறிமுகமானது.</p>
<p class="content">தாகத்தைத் தணிப்பதற்கு நமது பாரம்பரிய பானங்களை அருந்தத் துவங்கினால், உடல்நலம் பாதுகாக்கப்படுவதுடன் பன்னாட்டு கொள்ளை தடுத்து நிறுத்தப்படவும் கூடும்.</p>
<p class="content">ஒரு நாளைக்குக் குறைந்தபட்சம் ஐந்து பழங்களைச் சாப்பிடுங்கள் என்கிறது உலக ஆரோக்கிய நிறுவனம். பழக்கடையில் ஆப்பிள், கொய்யா, அன்னாசி, பப்பாளி, சப்போட்டா, அத்தி, செர்ரி, மங்குஸ்தான், கிவி, துரியன், க்ரீன் ஆப்பிள் என்று ஏதேதோ தேசங்களின் பழங்கள் கொட்டிக் கிடக்கின்றன. அநேகமாக வருடத்தின் சில மாதங்களில் மட்டுமே கிடைக்கும் என்றிருந்த பழங்கள் எதுவும் இப்போது இல்லை.</p>
<p class="content">எல்லா பழங்களும் எப்போதும் விற்பனைக்குக் கிடைக்கின்றன. அதில் பெரும்பகுதி வணிக தந்திரங்களுக்கு உள்ளாகி ரசாயனம் கலந்து பழுக்க வைத்தவை, புகை போட்டவை என்கிறார்கள்.</p>
<p class="content">இதில் ஸ்டிக்கர் ஒட்டிய ஆப்பிள்கள் வேறு. பழங்களின் மீது ஸ்டிக்கர் ஒட்டி விற்க வேண்டிய நிலைமை எப்படி வந்தது என்று ஒரு பழக்கடைக்காரரிடம் கேட்டேன். கடைக்காரர் சிரித்தபடியே, 'ஸ்டிக்கர் ஒட்டினால்தான் நிறைய பேர் வாங்குகிறார்கள். ஸ்டிக்கரை நாங்களே அச்சிடுகிறோம்’ என்றார்.</p>
<p class="content">பழக்கடையில் உள்ள பழங்களில் எதை நுகர்ந்து பார்த்தபோதும் வாசனையே வருவது இல்லை. சிறிய துண்டுகளாக வெட்டிச் சாப்பிட்டுப் பார்த்தாலும் சுவை அறிய முடிவது இல்லை. காகிதத்தை சவைப்பதைப் போலவே இருக்கிறது.</p>
<p class="content">கலப்படம் செய்யவே முடியாது என்று நினைத்திருந்த பழங்களில்தான் இன்று அதிகமான அளவு கலப்படமும் உடற்கேடு விளைவிக்கும் பொருட்களும் கலக்கப்படுகின்றன. அதிலும் காய்களாகப் பறிக்கப்பட்டு ரசாயனம் கலந்து பழங்களாக மாற்றப்படுவதே அதிகம்.</p>
<p class="content">பெட்டிக் கடைகள்தோறும் தொங்கிக்கொண்டிருந்த நாட்டு வாழைப் பழங்களை கடந்த 20 ஆண்டுகளுக்குள் முற்றிலும் ஒழித்துவிட்டார்கள். இது திட்டமிட்ட சதி. ஒட்டு ரகங்கள்தான் விற்பனைக்குக் கிடைக்கின்றன. உடல் ஆரோக்கியத்துக்கான பழங்கள் என்பது போய் எந்தச் சூழ்நிலையிலும் இந்தப் பழங்களை சாப்பிட்டுவிடாமல், உடலைப் பாதுகாக்க வேண்டிய நிலை உருவாகிவிட்டது.</p>
<p class="content">இயற்கையில் தாகத்தைத் தணிக்கும் ஆற்றல் தண்ணீருக்குத்தான் உள்ளது. ஆகவே, தினமும் மூன்றில் இருந்து ஐந்து லிட்டர் தண்ணீர் குடிப்பது அவசியம். எத்தனை வண்ணங்களில் சுவைகளில் குளிர்பானங்கள் சந்தையில் வந்தாலும் எதுவும் சுவையான மோருக்கு இணையாகாது என்பதே காலம் காட்டும் நிஜம்!</p>
<p class="content"><img align="right" width="261" height="41" alt="" src="http://www.vikatan.com/jv/2014/05/zwyzju/images/food.jpg"></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
