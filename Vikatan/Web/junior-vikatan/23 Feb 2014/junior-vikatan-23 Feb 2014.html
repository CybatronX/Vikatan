	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மிஸ்டர் கழுகு: விழி பிதுங்கும் விஜயகாந்த்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="218" alt="" src="http://cdnw.vikatan.com/jv/2014/02/zjexod/images/p42.jpg"></p>
<p class="content">கழுகார் நுழைந்ததுமே விஜயகாந்த்தின் டெல்லி பயணம் குறித்த தகவல்களில் இருந்துதான் ஆரம்பித்தார்!</p>
<p class="content"> </p>
<p class="content">''ஒரு மிகப் பெரிய நாடகத்தின் காமெடிக் காட்சிகள் எப்படி இருக்குமோ அப்படித்தான் விஜயகாந்த்தின் டெல்லிப் பயணம் இருந்துள்ளது. தமிழ்நாட்டின் மக்கள் பிரச்னைகள் சம்பந்தமாக பிரதமர் மன்மோகன் சிங்கை சந்திக்க கடந்த 13-ம் தேதி டெல்லி சென்றார் விஜயகாந்த். அவருடன் மனைவி பிரேமலதா, மைத்துனர் சுதீஷ் ஆகியோர் போனார்கள். தே.மு.தி.க. எம்.எல்.ஏ-க்கள் அனைவரையும் கட்சிப் பணத்தில் அழைத்துச் செல்வதா, அவர்கள் சொந்தப் பணத்தில் வரச்சொல்வதா என்று பெரிய விவாதங்கள் விஜயகாந்த் வீட்டுக்குள் நடந்துள்ளது. திடீரென எம்.எல்.ஏ-க்கள் அனைவரையும் விமானத்தில் டெல்லிக்குப் போய் வரத் தேவையான தொகையை கட்டச் சொல்லி இருக்கிறார்கள். இவர்களும் கட்டியிருக்கிறார்கள். 'டெல்லி வருபவர்கள் தங்களது சொந்தக் காசில் தங்கிக்கொள்ள வேண்டும்’ என்று திடீரெனச் சொல்லப்பட்டது. இதில் பலருக்கு டெல்லி புதுசு. தலைகால் புரியாமல் விழித்திருக்கிறார்கள். டெல்லியில் இறங்கியதும் விஜயகாந்த், பிரேமலதா, சுதீஷ் ஆகிய மூவரும் கிளம்பிப் போய்விட்டார்கள். இந்த எம்.எல்.ஏ-க்களில் ஒருவர், 'தமிழ்நாடு ஹவுஸில் தங்கலாம் என்று கேள்விப்பட்டுள்ளேன், அங்கே போன் செய்யலாம்’ என்று போன் செய்து அங்கு சென்றுள்ளார்கள். 'மறுநாள் காலையில் குளித்து தயாராக இருங்கள், அழைப்பு வந்ததும் வாருங்கள்’ என்று சொல்லியிருக்கிறார்கள். அதன்படி என்ன மேட்டர் என்று தெரியாமல் இவர்களும் தயாராக உட்கார்ந்துள்ளார்கள்!''</p>
<p class="content">''கட்சி நடத்துவதைப் பார்த்தால் சினிமா பார்ப்பதுபோலவே இருக்கிறதே?''</p>
<p style="text-align: center"><img align="middle" width="550" height="571" alt="" src="http://cdnw.vikatan.com/jv/2014/02/zjexod/images/p43.jpg"></p>
<p class="content">''சொல்கிறேன் கேளும்! 14-ம் தேதி காலையில் பிரதமருடன் சந்திப்பு. எம்.எல்.ஏ-க்கள் அனைவரும் மொத்தமாக எப்படியோ போய்ச் சேர்ந்தார்கள். வாசலில் விஜயகாந்த் உள்ளிட்ட மூவரும் இருந்துள்ளார்கள். 'உள்ளே போகலாமா?’ என்று அவர்களை அழைத்துக்கொண்டு உள்ளே விஜயகாந்த் செல்ல, செக்யூரிட்டி தடுத்துவிட்டார். செக்யூரிட்டி செக்கப் அது. 'என்னையுமா செக் பண்ணுவீங்க? நான் என்னத்த எடுத்துட்டு போகப் போறேன்?’ என்று இவர் சொல்ல, 'ரெண்டு கையையும் மேல தூக்குங்க சார்’ என்று சொல்லியிருக்கிறார் செக்யூரிட்டி. சத்தம் போடாமல் கை தூக்கியிருக்கிறார் விஜயகாந்த். இதே மாதிரி செக்கப் முடிந்து அனைவரும் உள்ளே நுழைந்துள்ளார்கள். 'யாரும் எதுவும் பேசக் கூடாது’ என்று விஜயகாந்த் சொல்லிவிட்டதால் அனைத்து எம்.எல்.ஏ-க்களும் அமைதியாக உட்கார்ந்திருந்தார்கள். பிரதமர் வந்ததும், அவரை நோக்கிப்போன விஜயகாந்த் தன்னிடம் இருந்த ஃபைலைக் கொடுத்து, 'தமிழகத்தின் கோரிக்கைகளை இதில் சொல்லியிருக்கிறோம். நீங்கள் நிறைவேற்றித் தர வேண்டும்’ என்று சொல்லியிருக்கிறார். அப்போது பிரதமர் ஏதோ கேட்க, உடனடியாக பிரேமலதா அவருடைய அருகில் போய், 'தமிழகத்துக்கு ஏராளமான பிரச்னைகள் உள்ளன. அவற்றை நிறைவேற்ற வேண்டும்’ என்று ஆங்கிலத்தில் சொல்லியிருக்கிறார். 'இவ்வளவு பிரச்னை இருப்பதாக நீங்கள் சொல்கிறீர்கள், ஆனால் உங்கள் மாநிலத்தின் முதலமைச்சர் இதனை என்னிடம் வந்து இதுவரை சொன்னதே இல்லையே?’ என்று பிரதமர் கேட்டுள்ளார். 'இப்போது எதிர்க் கட்சித் தலைவராக இருக்கும் நீங்கள், தமிழ்நாட்டின் முதலமைச்சராக வந்து இந்தக் கோரிக்கைகளை நிறைவேற்றுங்கள், அதற்கான வாய்ப்பு உங்களுக்கு இருக்கிறது’ என்று சொல்ல, எம்.எல்.ஏ-க்கள் சிலர் கைதட்டி இருக்கிறார்கள். 'இங்க எல்லாம் கை தட்டக் கூடாது’ என்று சொல்லியிருக்கிறார் விஜயகாந்த். போட்டோ எடுத்துக் கொள்ளலாமா என்று இவர்கள் கேட்டு, அந்தக் கோரிக்கை மட்டும் உடனடியாக நிறைவேற்றப்பட்டது!''</p>
<p class="content">''ம்!''</p>
<p class="content">''வெளியில் வந்த விஜயகாந்த், பத்திரிகை​யாளர்கள் மீது வழக்கம் போலப் பாய்ந்த விஷயம் அனைவரும் அறிந்ததுதான். எம்.எல்.ஏ-க்களை அங்கேயே விட்டுவிட்டு இவர்கள் மூவரும் மட்டும் புறப்பட்டுப் போனார்கள். எம்.எல்.ஏ-க்கள் மீண்டும் தமிழ்நாடு ஹவுஸுக்குப் போய்விட்டார்கள். அவர்களுக்கு சென்னைக்குப் போகலாமா, டெல்லியில் எத்தனை நாள் தங்குகிறோம் என்பதே சொல்லப்படவில்லையாம். சுதீஷ் எப்போது டிக்கெட் தருகிறாரோ அப்போது திரும்புவது என்ற கட்டுப்பாட்டை அவர்கள் கடைப்பிடித்திருந்தார்கள்!''</p>
<p style="text-align: center"><img align="middle" width="421" height="273" alt="" src="http://cdnw.vikatan.com/jv/2014/02/zjexod/images/p45.jpg"></p>
<p class="content">''விஜயகாந்த் எங்கே தங்கி இருந்தார்?''</p>
<p class="content">''தூத்துக்குடியைச் சேர்ந்த தொழிலதிபர் ஒருவருக்குச் சொந்தமான பங்களாவில் தங்கியிருந்தார். தூத்துக்குடி என்றதும் வைகுண்டராஜனை நினைத்துக் கொள்ளாதீரும். அவருக்கும் இவருக்கும்தான் பகை ஆச்சே. அவருக்குச் சொந்தமானது அல்ல இந்த பங்களா. 14-ம் தேதி நாங்கள் டெல்லி போகிறோம் என்று தமிழக பி.ஜே.பி. பிரமுகர்களுக்கு சுதீஷ் தகவல் சொன்னதாகக் கடந்த முறையே சொல்லியிருந்தேன் அல்லவா? 'டெல்லி செல்வதாக இருந்தால் ராஜ்நாத் சிங்கை நீங்கள் பார்த்து வாருங்கள். உங்களது கோரிக்கைகளை அவரிடம் சொல்லுங்கள், நீங்கள் சொல்வதில் பெரும்பாலும் பட்ஜெட் சம்பந்தப்பட்டது என்பதால் அதனைக் கவனிக்கும் பொறுப்பு நிதின் கட்கரிக்கு வழங்கப்பட்டுள்ளது, அவரைச் சந்தியுங்கள்’ என்று சொல்லியிருக்கிறார்கள். அதன்படி ராஜ்நாத் சிங்கை 14-ம் தேதி மதியம் 3.30-க்கு சந்திப்பதற்கான நேரம் தரப்பட்டு இருந்ததாம். இதே சூழ்நிலையில் அகமது படேலையும் விஜயகாந்த் சந்திக்க இருக்கிறார் என்ற தகவல் ராஜ்நாத் சிங்குக்கு கிடைத்தது. 'இந்த பாலிடிக்ஸே விநோதமாக இருக்கிறதே, அவரை நான் சந்திக்கப்போவது இல்லை’ என்று சொல்லி அனுப்பிவிட்டாராம் ராஜ்நாத் சிங். முதல் சறுக்கல் இது. 'நாங்கள் யாரையும் சந்திக்கவில்லை’ என்று விஜய்காந்த் தரப்பு சொல்ல, 'நான் உங்களைப் பார்க்க விரும்பவில்லை’ என்று அவர் சொல்லிவிட்டாராம்.</p>
<p class="content">இதைத்தொடர்ந்து அகமது படேலை, பிரேமலதாவும் சுதீஷ§ம் சென்று சந்தித்துள்ளார்கள். இவர்களை குலாம் நபி ஆசாத்தின் ஆள் ஒருவர் வந்து அழைத்துச் சென்றுள்ளார். 'விஜயகாந்த் வந்து சந்திக்கலாமே?’ என்று படேல் கேட்க, 'அவர் ஃபைனல் செய்யும் போதுதான் வருவார்’ என்றாராம் சுதீஷ். நேரடியாக விஷயத்துக்கு வந்துள்ளார் அகமது படேல். 'காங்கிரஸ், தி.மு.க., தே.மு.தி.க. ஆகியவை இணைந்து தேர்தலைச் சந்திக்க வேண்டும் என்றுதான் சோனியா மேடம் நினைக்கிறார். நீங்களும் இந்தக் கூட்டணியில் சேர வேண்டும்’ என்று அகமது படேல் சொல்ல, 'எங்களுக்கு சில நிபந்தனைகள் இருக்கின்றன. அதனை நிறைவேற்றினால் மேற்கொண்டு பேசலாம்’ என்று இவர்கள் சொல்லியிருக்கிறார்கள். நிபந்தனைகள் ஒவ்வொன்றாக இவர்கள் சொல்லச் சொல்ல... அகமது படேலுக்கு தலைச்சுற்றலே வந்துவிட்டதாம். 'காங்கிரஸ் அரசாங்கம் மீண்டும் உருவானால் இந்தக் கோரிக்கைகள் அனைத்தும் நிறைவேறும், அதற்கு முன்னதாக இவற்றை நிறைவேற்றுவதும் மிக கஷ்டம்’ என்று சொல்ல, இவர்கள் அந்த நிபந்தனைகளிலேயே உறுதியாக இருக்க, 'கட்சியின் ஹை கமாண்ட் சோனியா, ராகுல் இருவருமே டெல்லியில் இல்லை. அவர்களிடம் பேசிவிட்டுச் சொல்கிறேன்’ என்று அவர்களைத் திருப்பி அனுப்பியிருக்கிறார் அகமது. இவர்கள் விஜயகாந்த் இருக்குமிடம் வந்து சேர்ந்தார்கள்.''</p>
<p class="content">''அப்புறம்?''</p>
<p class="content">''அகமது படேலிடம் இருந்து ஏதாவது தகவல் வரும் என்று 15-ம் தேதி முழுக்க டெல்லியிலேயே காத்திருந்தார் விஜயகாந்த். 16-ம் தேதி காலையில் சென்னை வந்து சேர்ந்துவிட்டார். இந்தப் பேச்சுவார்த்தைகளின் உள்விவகாரங்களை அறிந்த காங்கிரஸ் பிரமுகர் ஒருவர், 'விஜயகாந்த் வைக்கும் நிபந்தனைகள் எதுவும் இப்போது நிறைவேற்றும் நிலையில் காங்கிரஸ் கட்சி இல்லை. அடுத்து ஆட்சி அமைப்போமா என்ற சந்தேகம் இருக்கும் நிலையில், இந்த நிபந்தனைகளை நிறைவேற்றிக் கொடுப்பதால் நமக்கு என்ன லாபம்? இந்த மூன்று கட்சிகளும் இணைந்து கூட்டணி அமைத்தால், காங்கிரஸுக்கு அதிகபட்சம் 10 சீட் கிடைக்கும். அதில் 4 முதல் 6 எம்.பி-க்கள் வரை ஜெயிக்கலாம். 4 காங்கிரஸ் எம்.பி-க்களுக்காக இவ்வளவு அதிகமான நிபந்தனைகளைச் செய்துதர வேண்டுமா என்று தலைமை யோசிக்கிறது. எதுவாக இருந்தாலும் ஆட்சிக்கு வந்தால் நிறைவேற்றித் தருவோம் என்பதுதான் மேலிடத்தின் முடிவாக இருக்கும்’ என்று சொல்கிறார். இப்படி பி.ஜே.பி. மதிக்காமலும், காங்கிரஸ் மசியாமலும் விஜயகாந்த்தை உதாசீனப்படுத்துவதால் அவர் விழி பிதுங்கிக் கிடக்கிறார்!''</p>
<p class="content">''அகமது படேல் சொல்லும் கூட்டணிக்கு தி.மு.க. தயாரா?''</p>
<p style="text-align: center"><img align="middle" width="501" height="333" alt="" src="http://cdnw.vikatan.com/jv/2014/02/zjexod/images/p44.jpg"></p>
<p class="content">''காங்கிரஸுடன் கூட்டணி வேண்டாம் என்று கருணாநிதியிடம் ஸ்டாலின் சொல்லி வருவதாக கடந்த இதழில் விரிவாகச் சொல்லி இருந்தேன். 'அப்படி காங்கிரஸுடன் சேருவதாக இருந்தால், நான் பிரசாரத்துக்கு போக மாட்டேன்’ என்று ஸ்டாலின் சொல்லியதாகவும் சொல்லியிருந்தேன். திருச்சியில் 16-ம் தேதி நடந்த தி.மு.க. மாநாட்டில் பேசிய ஸ்டாலின், 'தி.மு.க. பொதுக்குழுவில் எடுக்கப்பட்ட முடிவின் படி வியூகம் அமைக்கப்பட வேண்டும்’ என்று சொல்வதைப் பார்த்தால் அவர் அந்த முடிவில் உறுதியாக இருப்பதாகவே தெரிகிறது. ஆனால், கருணாநிதி, பொதுக்குழு முடிவுகள் பற்றி எதுவும் சொல்லாமல், 'மதச்சார்பற்ற கட்சிகளுடன் கூட்டணி’ என்று பொத்தாம் பொதுவாகச் சொல்லி முடித்துக்கொண்டார்! எனவே இன்னும் அந்த விஷயத்தில் தெளிவு பிறக்கவில்லை!''</p>
<p class="content">''தமிழக பி.ஜே.பி-யில்..?''</p>
<p class="content">''ம.தி.மு.க., பா.ம.க. ஆகிய இரண்டு கட்சிகளிடமும் தொகுதிகளின் பட்டியலை வாங்கி இறுதிப்படுத்தும் காரி​யம் நடந்துவருகிறது. இரண்டு கட்சித் தலைமை​யையும் தமிழக பி.ஜே.பி. தலைவர்கள் சந்தித்துப் பேசி உள்ளார்கள். தே.மு.தி.க-வின் முடிவைப் பொறுத்துத்தான் தொகுதியை இறுதிசெய்ய முடியும் என்று சொல்லிவிட்டார்களாம் தமிழக பி.ஜே.பி. தலைவர்கள்.''</p>
<p class="content">''அ.தி.மு.க. செய்திக்கு வாரும்!''</p>
<p class="content">''ஜெயலலிதா வேட்பாளர் தேர்வில் மும்முரமாக இருக்கிறார். அவரிடம் தேர்வுக்கு வந்த ஒருவர், தன்னால் 20 கோடி செலவு செய்ய முடியும் என்று விண்ணப்பத்தில் போட்டு இருந்தாராம். அவரைப் பார்த்தால் அவ்வளவு செலவு செய்பவர்போலத் தெரியவில்லையாம். 'உங்களால் 20 கோடி செலவு செய்ய முடியுமா? என்ன பிசினஸ் பண்றீங்க?’ என்று கேட்டிருக்கிறார். 'மூன்று கோடி தாம்மா என்னால் செலவு செய்ய முடியும்’ என்றாராம் அவர். 'பிறகு ஏன் 20 கோடி என்று போட்டீர்கள்?’ என்றாராம் ஜெ. 'மாவட்டச் செயலாளர்தான் அப்படி போடச் சொன்னார்’ என்றாராம் அந்த நபர். 'மூன்று கோடி வைத்துள்ளீர்களா?’ என்றாராம். 'பம்பு செட் உள்ள நிலம் இருக்கிறது, அதனை வித்தா 50 லட்சம் கிடைக்கும்’ என்று பதில் அளித்திருக்கிறார். 'மொத்தமே 50 லட்சம்தான் உங்களால் செலவு செய்ய முடியும்னு சொல்லுங்க’ என்று இவர் கேட்க, அவர் தலையாட்டிவிட்டுப் போனாராம். இந்த மாதிரி ஆட்களை எல்லாம் எப்படி ஜெயலலிதா பார்வை வரைக்கும் கொண்டு சென்றார்களோ தெரியவில்லை. பல்வேறு காமெடிகளும் முறைகேடுகளும் போயஸ் கார்டனுக்குள் வேட்பாளர் தேர்வுக்கு ஆட்களை அனுப்புவதிலேயே நடப்பதாகச் சொல்கிறார்கள். விழுப்புரம் தொகுதிக்கு ராஜேந்திரன் என்பவரை அனுப்பி வைத்துள்ளார்கள். 'அவரும் இன்றைய ஜெ.பேரவைத் தலைவர் ஒருவரும் சேர்ந்து திருவக்கரை பத்ரகாளி அம்மன் கோயில் தக்கார்களாக தி.மு.க. ஆட்சியில் இருந்தார்கள். ராஜாத்தி அம்மாள் எப்போது அந்தக் கோயிலுக்கு வந்தாலும் இந்த ராஜேந்திரன் தான் வழிகாட்டுவார், அங்கு கல்வெட்டே இருக்கிறது. அப்படிப்பட்டவரை எப்படி தேர்​வுக்கு அழைத்தார்கள்? எல்லாத் தொகு​திக்கும் இரண்டு மூன்று பேரை அழைக்கும்போது விழுப்புரத்துக்கு மட்டும் ஒருவரை அழைத்தது எப்படி?’ என்று கேட்கிறார்கள் சிலர்!''</p>
<p class="content">''ம்!''</p>
<p class="content">''அதேபோல சேலம் தொகுதிக்கு நேர்​காணலுக்கு அழைக்கப்பட்ட பன்னீர்செல்வம் என்பவர், கடந்த தி.மு.க. ஆட்சிக் காலத்தில் சேலம் மாநகராட்சி கவுன்சிலராக இருந்தவர். அந்த சமயத்தில் அவர், தி.மு.க. அமைச்சராக இருந்த வீரபாண்டி ஆறுமுகத்தின் காலில் விழுந்து ஆசீர்வாதம் வாங்கிய சி.டி. ஆதாரங்கள் வெளியாகி பரபரப்பை உண்டாக்கியது. இப்போது அவர் பெயரைப் பரிந்துரைத்தது எப்படி என்றும் கேள்விகள் எழுந்துள்ளது!''</p>
<p class="content">''அப்புறம்?''</p>
<p class="content">''ஓ.பன்னீர்செல்வம், நத்தம் விஸ்வநாதன் ஆகியோரை அழைத்து வேட்பாளர் தேர்வில் ஆரம்பித்து வெற்றி வரை அனைவரும் பொறுப்​பெடுத்துக்கொள்ள வேண்டும் என்று கறாராகச் சொல்லியிருக்கிறாராம் ஜெயலலிதா. அதனால் இவர்கள் மிரண்டு போய் இருக்கிறார்கள். ஓ.பன்னீர்செல்வத்தின் கவலை தனது மகனுக்கு தேனியை  வாங்கிவிட வேண்டும், நத்தம் விஸ்வநாதனின் ஒரே நோக்கம் தனது மச்சானுக்கு திண்டுக்கல் வாங்க வேண்டும் என்பதுதான். தேனியைப் பொறுத்தவரை சிவக்குமார், கம்பம் ராஜாமணி ஆகிய இருவரது பெயர் ஜெயலலிதாவின் பரிசீலனையில் இருப்பதாகச் சொல்கிறார்கள். அவசரப்பட்டு கூட்டணி அறிவிப்புகளையோ, வேட்பாளர் பட்டியலையோ வெளியிட வேண்டாம் என்பதில் உறுதியாக இருக்கிறார் ஜெயலலிதா'' என்று சொல்லிவிட்டுப் புறப்படத் தயாரான கழுகார்,</p>
<p class="content">''தி.மு.க. மாநாட்டு நேரலையை வீட்டில் இருந்தபடி அழகிரி பார்த்துள்ளார். ஒவ்வொருவர் பேச்சுக்கும் ஒரு கமென்ட் அடித்துள்ளார். 'ஒரு கோடி உறுப்பினர் உள்ள கட்சியின் மாநாட்டுக்கு ஐந்து லட்சம் பேர் வருவது பெரிய விஷயமா?’ என்றாராம்'' என்று சொல்லிவிட்டுப் பறந்தார்.</p>
<p class="content">அட்டைப் படம்: ரமேஷ் கந்தசாமி</p>
<p class="content"><strong><span style="color: #ff6600">களைக்கட்டக் காத்திருக்கும் மதுரை! </span></strong></p>
<p style="text-align: center"><strong><span style="color: #ff6600"><img align="middle" width="153" height="197" alt="" src="http://cdnw.vikatan.com/jv/2014/02/zjexod/images/p45a.jpg"></span></strong></p>
<p class="content">நரேந்திர மோடி கலந்துகொண்ட திருச்சி, சென்னை திறந்தவெளி மாநாடுகளுக்குத் தொண்டர்கள் மத்தியில்  கிடைத்த பிரமாண்ட வரவேற்பைத் தொடர்ந்து, விரைவில் மதுரையிலும் மாநாடு நடத்த பி.ஜே.பி. திட்டமிட்டிருக்கிறதாம். அதற்காகக் கிட்டத்தட்ட 20 இடங்களை தேர்வுசெய்து வைத்​திருக்கிறார்களாம் தமிழக பி.ஜே.பி. தலைவர்கள். அதில் எந்த இடம் ஓகே என்று பார்வையிட்டு முடிவுசெய்வதற்காக குஜராத்தில் இருந்து உளவுத் துறை அதிகாரிகள் சிலர் வந்துசென்றுள்ளனர். ஆக, விரைவில் மதுரையும் காவிகளால் களைக்கட்ட இருக்கிறது.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'சட்டமன்றத் தேர்தலும் வரவேண்டும்!'</div>
<div class="subtitle1">ஆசையைத் தூண்டிய அளவில்லா கூட்டம்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="429" alt="" src="http://cdnw.vikatan.com/jv/2014/02/zjexod/images/p13.jpg"></p>
<p class="content">இரண்டு மாதத்தில் நான்கு கிலோ எடை குறைந்திருக்கிறார் நேரு. திருச்சியில் தி.மு.க-வின் மாநில மாநாடு என்று கருணாநிதி அறிவித்த தருணத்தில் இருந்து நேரு சுறுசுறு! இரவு, பகல், நல்லது, கெட்டது, தூக்கம் என எதையும் பொருட்படுத்தவே இல்லை. நீண்டநாட்களாக வீட்டில் நிறுத்திவைத்திருந்த புல்லட்டை மாநாட்டுத் திடலுக்கு கொண்டுவந்து நிறுத்தினார். பெரும்பாலான நேரம் புல்லட்டில்தான் மாநாட்டுத் திடலை வலம் வந்தார். இது தி.மு.க-வுக்குத் திருப்புமுனை மாநாடோ இல்லையோ நிச்சயம் நேருவுக்குத் திருப்புமுனை மாநாடுதான்!</p>
<p class="content"> </p>
<p class="content"><span style="color: #ff6600">தோள்கொடுத்த நால்வர்! </span></p>
<p class="content">மாநாட்டு செயலாளர்களாக பெரியண்ணன் அரசு, நன்னியூர் ராஜேந்திரன், எஸ்.எஸ்.சிவசங்கர், பா.துரைசாமி ஆகிய நான்கு பேரையும் தத்தெடுத்துக்கொண்டார். இவர்கள் நால்வரும் நேரு காட்டிய திசையெங்கும் பறந்தனர். இந்த நான்கு பேரையும் கருணாநிதி மேடையில் பாராட்டவும் தவறவில்லை.</p>
<p class="content">மாநாடு நடைபெற்ற இடம் திண்டுக்கல் பைபாஸ் சாலையில் இருக்கிறது. குண்டும் குழியுமாக இருந்த இந்த சாலையை சீர​மைக்க மத்திய அரசு நிதி ஒதுக்கி பணிகளும் தொடங்கப்பட்டுவிட்டன. தி.மு.க. மாநாட்டுக்கு நாள் குறிக்கப்பட்டு இடம் தேர்வு செய்யப்​பட்டதும், வேகமாக நடந்துவந்த சாலைப் பணிகள் பாதியிலேயே நிறுத்தப்பட்டன. ஜல்லிகள் கொட்டப்பட்டு வழியெங்கும் மேடு பள்ளமாகவே இருந்தது. 'மாநாடு முடியும் வரை ரோடு போடக்கூடாது’ என்று உயரதிகாரி ஒருவரே போனில் மிரட்டியதாகப் புலம்புகிறார்கள் தி.மு.க-வினர்.</p>
<p class="content">மாநாடு நடக்கும் இடத்துக்குப் பின்புறத்தில் ரெட்டைமலையில் கோயில் ஒன்று இருக்கிறது. இந்தக் கோயிலுக்கு இதுவரை ரோடு வசதி இல்லாமல் இருந்தது. இப்போது மாநாட்டுக்காக போடப்பட்ட சாலையை ரெட்டைமலை வரை நீட்டித்துக் கொடுத்திருக்கிறார் நேரு.</p>
<p class="content"><span style="color: #ff6600">'நினைச்சதும் எல்லாம் நடந்துடுமா?’ </span></p>
<p class="content">திருச்சி சங்கம் ஹோட்டல் முழுக்க​வே கருணாநிதி குடும்பத்துக்காக ஒதுக்கப்​பட்டி​ருந்தது. 13-ம் தேதியே திருச்சி போய் சேர்ந்தார் கருணாநிதி. கருணாநிதியின் அறையில் ராஜாத்தி அம்மாள் இருந்தார். கனிமொழிக்கு தனி அறை இருந்தபோதும், அவர் பெரும்பாலான நேரம் கருணாநிதியின் அறையிலேயே இருந்தார். ஒரே ஹோட்டலில் தங்கியிருந்தபோதும் ஸ்டாலினும் கருணாநிதியும் தனியாக சந்திக்கவில்லை.</p>
<p style="text-align: center"><img align="middle" width="600" height="84" alt="" src="http://cdnw.vikatan.com/jv/2014/02/zjexod/images/p12.jpg"></p>
<p class="content">''14-ம் தேதி மாலை கருணாநிதியின் அறைக்கு துரைமுருகன் வந்திருந்தார். அப்போது அங்கே டி.ஆர்.பாலுவும் இருந்தார். ராஜாத்தி அம்மாள் துரைமுருகனுக்குப் பக்கத்தில் போய் ஏதோ சொன்னார். அதற்கு துரைமுருகன், 'அவரு என்ன சொல்லப்போறாரு... நீங்களே போய் சொல்லுங்க!’ என்று சொல்லவும், கருணாநிதிக்கு பக்கத்தில் போனார் ராஜாத்தி அம்மாள். 'மாநாட்டுல எல்லோரையும் கனிக்கு முக்கியத்துவம் கொடுத்துப் பேசச் சொல்லுங்க. அவ ரொம்பவும் உடைஞ்சிப் போயிருக்கா. காங்கிரஸைப் பத்தி யாரையும் விமர்சனம் பண்ண வேணாம்னு சொல்லுங்க. அது கனிக்குப் பிடிக்கலை. காங்கிரஸுடன் நாம கூட்டணி வெச்சுக்கறதால என்ன பெருசா பிரச்னை வந்துடப்போகுது. அதெல்லாம் மக்கள் ஏத்துக்குவாங்க. நீங்க பேசினா எல்லாம் சரியாப் போயிடும்’ என்று சொன்னாராம் ராஜாத்தி. பதில் எதுவும் சொல்லாமல், தலையை மட்டும் உயர்த்தி ராஜாத்தி அம்மாளை ஒரு பார்வை பார்த்தாராம் கருணாநிதி.</p>
<p class="content">டி.ஆர். பாலுவும், துரைமுருகனும் அமைதியாக இருக்க... ராஜாத்தி அம்மாள் காங்கிரஸுடன் கூட்டணி வேண்டும் என்பதைத் தொடர்ந்து வலியுறுத்தினார். கடைசியில் கருணாநிதி, 'அதெல்லாம் பேசி முடிவெடுக்கலாம். நினைச்சதும் எல்லாம் நடந்துடுமா?’ என்று மட்டும் சொல்லிவிட்டு, டாப்பிக் மாற்றிவிட்டார்'' என்று சொல்கிறார்கள் விவரமறிந்தவர்கள்.</p>
<p class="content"><span style="color: #ff6600">கருணாநிதி சொன்ன கரெக்ஷன்! </span></p>
<p class="content">சென்னையில் இருந்து திருச்சிக்குச் சென்ற அன்று மாலையே மாநாட்டுப் பந்தலுக்குச் சென்றார் கருணாநிதி. 'மேடை சம தளத்துல இருக்குது. எல்லோரையும்விட நான் கொஞ்ச​ம் உயரமான இடத்துல உட்கார்ந்தால்தான் கூட்டத்துல இருக்கும் தொண்​டர்கள் எல்லோருக்கும் தெரிவேன். நான் உட்காரும் இடத்தை மட்டும் உயரப்படுத்துங்க!’ என்று கரெக்ஷன் சொல்லிவிட்டுச் சென்றார். இரவோடு இரவாக கருணாநிதி உட்காரும் இடத்​தை மட்டும் உயரப்​படுத்தினார்கள். ''தமிழ்நாட்டில் இதுவரைக்கும் இவ்வளவு பெரிய பந்தலை நான் அமைச்சது இல்லை! ராத்திரி பகலா கஷ்டப்பட்டு உழைச்சோம். ரொம்பவும் நல்லா வந்திருக்கு!'' என்று நெகிழ்கிறார் பந்தல் சிவா!</p>
<p class="content"><span style="color: #ff6600">'நான் ஹோட்டலுக்கே போறேன்!’ </span></p>
<p class="content">மாநாட்டுப் பந்தலுக்கு பின்​புறம் அமைக்கப்பட்டிருந்த குடில் வடிவிலான பங்ளாவில்​தான் முதல்நாள் இரவு கருணா​நிதியும், ஸ்டாலின் தங்குவதாக திட்டம் வகுக்கப்பட்டிருந்தது. 'நான் இங்கே தங்கினா தொண்​டர்கள் எல்லோரும் இங்கேயே சுத்திட்டு இருப்பாங்க. பாது​காப்புக்கு போலீஸும் கிடையாது. தேவையில்லாம பிரச்னைகள் வரும்.அதனால நான் ஹோட்டலுக்கே போயிடுறேன்’ என்று சொல்லி இரவு சங்கம் ஹோட்டலுக்கே  கிளம்பிவிட்டார் கருணாநிதி.</p>
<p class="content"><span style="color: #ff6600">ராமஜெயத்தின் திட்டம்! </span></p>
<p class="content">மாநாடு நடந்த இடம் 20 பேருக்கு சொந்தமானது. அதில், நேருவின் சகோதரர் ராமஜெயத்தின் இடம் சுமார் 40 ஏக்கர் அளவில் இருக்கிறதாம். இந்த இடத்தில் மிக பிரமாண்டமான 'கேட்டேட் கம்யூனிட்டி அபார்ட்மென்ட்’ கட்டத் திட்டம் வைத்திருந்தாராம் ராமஜெயம். மாநாட்டுக்கு இடம் பார்த்தபோது, 'தம்பியோட இடத்துலதான் மாநாடு நடக்கணும். அவன் வாங்கின இடத்துலதான் மாநாட்டு மேடை அமையணும்’ என்று உறுதியாகச் சொன்னாராம் நேரு. மாநாட்டுக்கு முதல்நாள் இரவு ஸ்டாலினுடன் பேசியபடி இருந்த நேரு, 'ராமஜெயம் மட்டும்கூட இருந்திருந்தா நான் இவ்வளவு வேலை பார்க்க வேண்டிய அவசியமே வந்திருக்காது. எல்லாத்தையும் அவனே பார்த்திருப்பான்’ என்று தழுதழுத்தாராம் நேரு. ஸ்டாலின்தான் சமா​தானப்​படுத்தியிருக்கிறார்.</p>
<p style="text-align: center"><img align="middle" width="600" height="233" alt="" src="http://cdnw.vikatan.com/jv/2014/02/zjexod/images/p14.jpg"></p>
<p class="content"><span style="color: #ff6600">முன்வரிசையில் துர்கா குடும்பம்! </span></p>
<p class="content">இந்த மாநாட்டில் ஸ்டாலின் மனைவி துர்காவின் சகோதரர்கள், சகோதரிகள் மொத்தமாக வந்து முன்வரிசையில் உட்கார்ந்து இருந்தார்கள். அவரது மருமகன் சபரீசன் தனது நட்பு வட்டாரத்துடன் ஐக்கியமாகி இருந்தார். செல்வி வந்திருந்தாரே தவிர அவரது மகள் வரவில்லை. தமிழரசு வந்திருந்தார். ஆனால் அவரது மனைவி, மகள், மகன் வரவில்லை. ஊரெல்லாம் கட் அவுட், ஃபிளக்ஸ் என்று பளபளத்தாலும் பேருக்கு ஒரு இடத்தில்கூட அழகிரி படமோ, பெயரோ இல்லை. அழகிரியின் ஆதரவாளரான கே.பி.ராமலிங்கம் மட்டும் மாநாட்டுக்கு வந்திருந்தார். நெப்போலியனும், ஜே.கே.ரித்தீஷ§ம் மாநாட்டுப் பக்கம் காணவில்லை.</p>
<p class="content"><span style="color: #ff6600">நேருவை அழவைத்த ஸ்டாலின்! </span></p>
<p class="content">மாநாட்டில் பேசிய ஸ்டாலின், கருணாநிதி இருவருமே ராமஜெயத்தைப் பற்றி நிறையவே பேசினார்கள். ஸ்டாலின் பேசும்போது, ''யாருக்குமே ஏற்படாத கொடுமைகளையெல்லாம் நேருவுக்கு இழைத்தார்கள். இன்றைக்கு கொடிமேடையில் பெயராக இருக்கும் நேருவின் அருமைச் சகோதரர் ராமஜெயம் நம்முடன் இல்லை. அந்த ஏக்கம் நேருவுக்கு மட்டுமல்ல; எங்களுக்கும் நிறைய உண்டு. அந்த இழப்பையும் தாங்கிக்கொண்டு இந்த மாநாட்டை வெற்றி மாநாடாக நடத்தி முடித்திருக்கிறார் நேரு. இதுபோல ஒரு மாநாட்டை இதுவரை யாரும் நடத்தியதும் இல்லை. இனி நடத்தவும் முடியாது'' என்று பேச... வாயப்பொத்திக்கொண்டு கதறியழுதார் நேரு. அவரை அருகிலிருந்த பொன்முடி சமாதானப்படுத்தினார்.</p>
<p class="content">கருணாநிதி பேசும்போதும், ''தன்னுடைய தம்பியை இழந்து திருச்சியில் இருந்து என்னிடம் தொலைபேசியில் கதறியழுதார் நேரு. அவருடைய அன்புத் தம்பியை, அருமைத் தம்பியை அரசியல் விரோதிகள் நடத்திய அகோர ஆட்டத்துக்குப் பலி கொடுத்துவிட்டு நிற்கிறார். தம்பியைப் பறிகொடுத்தப் பிறகும் இந்தக் கழகத்தை யாரும் பலியாக்கிவிடக் கூடாது என்பதில் நெஞ்சுரத்துடன் நிற்கிறார் நேரு. எந்த ரத்தத்தை அவரது தம்பியின் உடலில் இருந்து எடுத்தார்களோ அந்த ரத்தத்தால் இந்த இயக்கத்தைக் கட்டிக்காக்க வேண்டும் என்று அன்று நேரு எடுத்த சூளுரை இன்று இந்த வெற்றி மாநாடாக உருவெடுத்திருக்கிறது.</p>
<p class="content">தம்பி ராமஜெயத்தின் நிலத்தில் இந்த எழுச்சி மாநாடு நடைபெறுவதைப் பார்க்கும்போது, ஒரு ராமஜெயத்தைப் பழிவாங்கினால், அவரால் உருவாக்கப்பட்ட  தொண்டர்களால் இந்த மாநாடு நடக்கிறது. ஓராயிரம் ராமஜெயத்தை அழித்தாலும் இந்த இயக்கத்தை எவராலும் அழிக்க முடியாது. ராமஜெயத்தை இழந்திருக்கும் சூழ்நிலையில் இந்த மாநாடு நேருவுக்கு ஒரு ஆறுதல். ராமஜெயத்தின் கனவை இந்த மாநாடு நனவாக்குகிறது. இந்த மாநாட்டின் வெற்றி எங்களுடையது அல்ல. தி.மு.க-வினுடையது அல்ல. இது உன்னுடைய வெற்றி'' என்றபோது, நேரு கண்கள் கலங்கி தொண்டர்களையும், கருணாநிதியையும் பார்த்துக் கைகூப்பினார். ஆனால், அந்தக் கொலைக்குக் காரணமானவர்களை இன்னும் கண்டுபிடிக்காத போலீஸைக் கண்டிக்கவில்லை!</p>
<p class="content"><span style="color: #ff6600">'யாருக்கும் அடங்காத ஆட்சி!’ </span></p>
<p class="content">மாநாட்டு நிறைவு நாள் மதியம் ஸ்டாலின் பேசினார். ''இன்றைக்கு தமிழகத்தில் நம்முடைய மக்களிடத்திலே உள்ள உணர்வு என்னவென்று கேட்டால், நாடாளுமன்றத் தேர்தலுக்கு முன்பு சட்டமன்றத் தேர்தல் வராதா, மத்தியில் ஒரு நல்ல ஆட்சி வருவதற்கு முன்பு, தமிழகத்தில் <img align="right" width="300" height="270" alt="" src="http://cdnw.vikatan.com/jv/2014/02/zjexod/images/p15.jpg">ஜனநாயகத்தைக் கொன்று கொண்டிருக்கக் கூடிய யாருக்கும் அடங்காத இந்த ஆட்சியை அகற்ற முடியாதா என்கிற நிலையில் மக்கள் காத்து கிடக்கிறார்கள்.</p>
<p class="content">நாங்கள் எதிர்க் கட்சி அந்தஸ்து பெறவில்லை. அதற்காகக் கவலைப்படவில்லை. சோர்ந்தும் போகவில்லை. அரசியலில் வெற்றி பெற்றால் கோட்டை, தோல்வி அடைந்தால் கொடநாடு. இப்படித்தான் கலைஞர் இருக்கிறாரா? மக்கள் மன்றத்தில் தி.மு.க-தான் இன்று எதிர்க் கட்சி!</p>
<p class="content">ஏற்காடு இடைத்தேர்தல் பிரசாரத்தின்போது பேசிய ஜெயலலிதா, 'தற்போது தமிழகத்தில் நிலவும் மின்சாரப் பற்றாக்குறைக்கு மத்திய அரசும் கலைஞரும்தான் காரணம்’ என்று சொன்னார். தமிழகத்தில் என்ன நடந்தாலும் ஜெயலலிதாவைப் பொறுத்தவரையில் கலைஞர்தான் அதற்குக் காரணம் என சொல்வார். ஜெயலலிதா கொடநாடு போவதற்கு கலைஞர்தான் காரணமா? ஜெய லலிதாவுக்கு சதா சர்வகாலமும் கலைஞரின் நினைப்புதான். பகலிலும் இரவிலும் கலைஞரின் நினைப்புதான்'' என்று கிண்டலாக முடித்தார்.</p>
<p class="content"><span style="color: #ff6600">புகழ்ந்தார்... நெகிழ்ந்தார்... சாடினார்! </span></p>
<p class="content">மாநாட்டில் நிறைவுரை ஆற்றிய தி.மு.க. தலைவர் கருணாநிதி, முன்பாதியில் ராமஜெயத்தைப் புகழ்ந்தார். நேருவைப் பற்றி நெகிழ்ந்தார். பின்பாதியில், ஜெயலலிதா அரசின் செயல்பாடுகளைப் பற்றி கடுமையாக சாடினார். ''யார் யாரோடு நாம் கூட்டணி அமைக்கப் போகிறோம் என்று கேட்கிறார்கள். சேது சமுத்திர திட்டத்தை யார், யார் ஆதரிக்கிறார்களோ, மதவாதத்துக்கு எதிரானவர்களாக யார் இருக்​கிறார்களோ அவர்கள்தான் இந்த கூட்டணியில் சேர முடியும். மதவாத அரசு உருவாக ஒத்துழைக்க மாட்டோம் என்கிற நிபந்தனையை ஏற்றுக்கொள்பவர்கள்தான் எங்களது கூட்டணிக்கு வர முடியும். சமூக நீதி கொள்கைக்கும், இட ஒதுக்கீட்டு கொள்கைக்கும் இடையூறு இல்லாமல் இருப்பவர்கள்தான் எங்கள் கூட்டணியில் இருப்பார்கள்!'' என்பதோடு கூட்டணி பற்றிய பேச்சை முடித்துக்கொண்டார்.</p>
<p class="content">கூட்டணி பற்றிய அறிவிப்பு வரும் என்று தி.மு.க. தொண்டர்களும், ஸ்டாலினை செயல் தலைவராக அறிவிப்பார் என்று அவருக்கு நெருக்கமானவர்களும் எதிர்பார்த்து வந்தனர்.</p>
<p class="content">யாரும் எதிர்பார்க்காததை செய்பவர்தானே கருணாநிதி!</p>
<p class="content"><span style="color: #0000ff">- கே.ராஜாதிருவேங்கடம், சி.ஆனந்தகுமார் </span></p>
<p class="content">படங்கள்: கே.ராஜசேகரன், என்.ஜி.மணிகண்டன், பா.கந்தகுமார்</p>
<p class="content"> </p>
<p class="content"><span style="color: #ff6600">ரத்தத்தில் எழுதித் தரட்டுமா? </span></p>
<p class="content"><span style="color: #0000ff">குஷ்பு</span>: ''ஆதிக்க சக்திகளிடமிருந்து விடுதலை வாங்கிக் கொடுத்தார் பெரியார். ஜெயலலிதா <img align="right" width="250" height="259" alt="" src="http://cdnw.vikatan.com/jv/2014/02/zjexod/images/p17.jpg">சர்வாதிகாரத்திலிருந்து விடுதலை வாங்கித் தரப்போவது கலைஞர்தான். தமிழகத்தில் ஆட்சி நடத்தி சீரழித்தது போதாது என இந்தம்மா டெல்லிக்குப் போறாங்களாம்! நான் ரத்தத்தில் எழுதித் தரட்டுமா... உங்களுக்கு தமிழக மக்கள் ஓட்டு போடமாட்டாங்க!''</p>
<p class="content"><span style="color: #0000ff">கனிமொழி</span>: ''ஓமந்தூரார் அரசினர் தோட்டத்தில் புதிய சட்டசபையை தலைவர் கலைஞர் கட்டினார். ஜெயலலிதா இழுத்து மூடினார். வாழ்நாள் முழுவதும் இட ஒதுக்கீட்டுக்காகப் போராடியவர் எங்கள் தலைவர் கலைஞர். இட ஒதுக்கீட்டுக்கு எதிர்ப்பு தெரிவிக்கின்ற ஜெயலலிதா, தி.மு.க-வுக்கும் அ.தி.மு.க-வுக்கும் பரம்பரைப் பகை என்று சொல்வதன் உள்நோக்கத்தை தமிழக மக்கள் புரிந்துகொள்ள வேண்டும். தமிழகத்தில் ஜெயலலிதா ஆட்சி இல்லை என்ற நிலையை உருவாக்க வேண்டும்!''</p>
<p class="content"><span style="color: #0000ff">ஆ.ராசா</span>: ''தமிழுக்கும் கலைஞருக்கும் என்ன சம்பந்தம் என்று தமிழ்நாட்டின் முதலமைச்சர் கேட்கிறார். முதல்வர்  அவர்களே, உங்கள் மேல் எனக்கு மிகுந்த மரியாதை உண்டு என்று சொல்ல மாட்டேன். அந்த இடத்தில் நீங்கள் உட்கார்ந்து இருக்கிறீர்கள். எல்லா அரசியல் நிகழ்ச்சிகளுக்கும் போகிறீர்கள். தமிழ்த்தாய் வாழ்த்து என்று சொன்னதும், உங்களுடைய சரீரம் எழுந்து நிற்கிறது. 'நீராருங் கடலுடுத்த...’ என்ற பாடலைப்போடுகிறார்கள். அந்தப் பாடலை தமிழ்த்தாய் வாழ்த்தாக அறிவித்தவர் தலைவர் கலைஞர் என்பதை மறந்துவிடாதீர்கள்!''</p>
<p class="content"><span style="color: #0000ff">தமிழச்சி தங்கபான்டியன்</span>: ''நேருவுக்குப் பிறகு அவரது மகள் இந்திரா. அவருக்குப் பிறகு அவரது மகன்கள் என்று குற்றம்சாட்டுவதுபோல், எங்கள் தளபதி ஸ்டாலினை சொல்லிவிட முடியாது. உழைப்பால் உயர்ந்தவர். மிசா காலம் முடியும் வரை முழுக்கை சட்டை ஏன் அணிந்திருந்தார் என்றால் அவரது உடம்பெல்லாம் அத்தனை காயத் தழும்புகள். எனவே தளபதிக்கு இளைஞர் அணி பொறுப்பு வழங்க வேண்டும் என முதலில் பேசியவர் என் தந்தை தங்கபாண்டியன்!''</p>
<p class="content"><span style="color: #0000ff">குத்தாலம் அன்பழகன்:</span> ''சிங்கத்தின் குகைக்குள் சிலந்திகள் கூடு கட்டிவிடக்கூடாது என்பதற்காகத்தான் இந்த மாநாடு. தாமஸ் பெயின் என்ற அறிஞர், 'ராணுவப் படையோ புரட்சிப் படையோ செல்லமுடியாத இடத்துக்கு கொள்கைப்படை செல்லும். ராஜதந்திரங்கள் தோற்கும் இடத்தில் கொள்கைப்படை ஜெயிக்கும்’ என்கிறார். அத்தகைய கொள்கைப்படை கொண்டது தி.மு.க.''</p>
<p class="content"><span style="color: #0000ff">தயாநிதி மாறன்</span>: ''தான் பிரதமராக வர வேண்டும் என்று ஜெயலலிதா நினைக்கிறார். அவர் பிரதமரானால் அடுத்த நாளே பெங்களூரு கோர்ட்டுக்கு ஆஜராகப் போயாக வேண்டும். அப்படி ஒரு நிலை நிச்சயம் வராது!''</p>
<p class="content"> </p>
<p class="content"><strong><span style="color: #ff6600">சி.எம். நாற்காலியில் நான்! </span></strong></p>
<p class="content"> </p>
<p class="content"><span style="color: #0000ff">பேராயர் எஸ்றா சற்குணம்:</span> ''நான் கடந்த 40 வருடமாக கருணாநிதியுடன் பழகிவருகிறேன். சமூக நீதி இயக்கத்துக்கு ஒரு சீட்டு கேட்கலாம் என இருந்தேன். ஆனால், இப்போது அது எங்களுக்கு வேண்டாம். விரைவில் தமிழக முதல்வர் பதவி காலியாகப் போகிறதாம். இங்கே இருக்கும் முதல்வர் பிரதமராகப் போகிறாராம். அதனால் நான் சி.எம். நாற்காலியில் அமரலாம் என ஆசைப்படுகிறேன்!''</p>
<p class="content"><span style="color: #0000ff">டாக்டர். கிருஷ்ணசாமி</span>: ''தமிழக சட்டமன்றத்தில் தமிழ்நாட்டு மக்களுக்காகப் பேச வாய்ப்பு கிடைக்கும் என்று நினைத்துதான் அந்தக் கூட்டணிக்குள் போனோம். ஆனால், நாம் பேசினாலே அவைக் குறிப்பில் இருந்து நீக்கிவிடுகிறார்கள். இனி அங்கே இருந்து எந்த பலனும் இல்லை!''</p>
<p class="content"><span style="color: #0000ff">ஜவாஹிருல்லா</span>: ''காமன்வெல்த் மாநாட்டுக்கு எதிராக சட்டமன்றத்தில் தீர்மானம் நிறைவேற்றி அதை  அச்சில் ஏற்றுவதற்குள் தஞ்சையில் முள்ளிவாய்க்கால் முற்றத்தை இடித்த ஆட்சி இந்த ஆட்சி. கலைஞர் சுட்டிக்காட்டுபவர்தான் பிரதமர் நாற்காலியில் அமருவார்!''</p>
<p class="content"><span style="color: #0000ff">தொல்.திருமாவளவன்: </span>''பெரியார் பிறந்த தமிழகத்தில் மோடி அலை வீசுவதாகக் கூறுகிறார்கள். மோடியின் முகம் கோர முகம். பி.ஜே.பி. பக்கம் சேர முடியாது என்று தி.மு.க. அறிவித்ததும் அவர்களுக்கு நன்றி சொன்னது நாங்கள்தான். மோடி பிரதமரானால் இந்தியாவுக்கு மிகப் பெரிய ஆபத்து ஏற்பட வாய்ப்பு இருக்கிறது! எனவே, அந்தக் கூட்டணியை மக்கள் புறக்கணிக்க வேண்டும்.''</p>
<p class="content"><span style="color: #993300">- பு.விவேக் ஆனந்த்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''மைத்துனர் பேரம் பேசுகிறார்... மனைவிக்கு பணம்தான் குறிக்கோள்!''</div>
<div class="subtitle1">விஜயகாந்த் கட்சியை விளாசும் சரத்குமார்</div>
<div class="subtitle2"></div>
<div class="content" style="border-top:1px solid #DDD;">
<p class="content">மாநாட்டில் மாஸ் காட்டி கூட்டணியில் சீட் பேரம் பேசுவது அரசியல் கட்சிகளின் ஸ்டைல். கடந்த 16-ம் தேதி நெல்லையில் நடந்த அகில இந்திய சமத்துவ மக்கள் கட்சி மாநாடும், அ.தி.மு.க. கூட்டணியில் சீட் வாங்குவதற்காக ஏற்பாடு செய்த மாநாடு போலவே இருந்தது.</p>
<p class="content"> </p>
<p class="content">அ.இ.ச.ம.க-வின் 2-வது மாநில மாநாடு நெல்லை, பொருட்காட்சித் திடலில் நடந்தது. எதிர்பார்த்ததைவிட அதிக கூட்டம் கூடியிருந்ததுபோல்...  நிர்வாகிகள் முகத்தில் ஏக குஷி! 'உளுந்தூர்பேட்டை, திருச்சியை வென்றெடுக்கும் மாநாடு!’ என்றே நிர்வாகிகள் பலரும் பேசினர்.</p>
<p style="text-align: center"><img align="middle" width="600" height="222" alt="" src="http://cdnw.vikatan.com/jv/2014/02/zjexod/images/p37.jpg"></p>
<p class="content">மாவட்ட, மாநில நிர்வாகிகள் பேசிய பிறகு... ராதிகா சரத்குமார் பேசினார். ''உங்களின் தலைவர் புரட்சித் திலகம், நாடார் சிங்கம். நான் தைரியமாக சொல்கிறேன். ஏன் சொல்கிறேன் என்றால், எங்களை ஒரு சாதி வட்டத்துக்குள் அடைக்கப் பார்க்கிறார்கள். அதுக்காகப் பயப்பட வில்லை. அவர் ஒரு நாடாராக இருப்பது அவருக்குப் பெருமைதான். அதுபோல் அவரால் நாடார் குலத்துக்குப் பெருமையே. அதனால் நாடார் சிங்கம் என்று சொல்லுங்க தவறில்லை!</p>
<p class="content">அ.தி.மு.க. கூட்டணியில் சேர்ந்து இரண்டு தொகுதியில் வெற்றி பெற்றோம். இது நல்ல ஒரு கூட்டணி, கொள்கை உள்ள கூட்டணி என்றால் மிகையாகாது. உடனே நிறைய பேர், 'என்னடா, கணவர்தான் அந்தம்மாவை புகழ்ந்து பேசிவருகிறார் என்றால், இவரும் அவரைப்போலவே புகழ்கிறாரே’னு சொல்றாங்க. நல்லாட்சி நடந்தா அதைப் புகழ்ந்து பேசுறதில் என்ன தவறு? கூட்டணி தர்மத்தை மதித்து நடப்பவர்கள் நாங்கள். மற்றவர்களைப்போல் நாக்கை மடக்கி கடித்துக்கொண்டு பேச மாட்டோம். நான் விஜயகாந்த்துடன் சேர்ந்து நடித்திருக்கிறேன். அப்பவே அவர் முயலுக்கு மூன்று கால் என்று பிடிவாதம் பிடிப்பார்.  </p>
<p class="content">அவர் அப்படியென்றால், டி.வி சீரியலில் வருவதுபோல தி.மு.க-விலும் கலைஞர் குடும்பத்திலும் வாரா வாரம் ஒரு பிரச்னை தலை தூக்கிக்கொண்டே இருக்கிறது. அதை சமாளிக்கவே அவருக்கு நேரம் போதவில்லை. ஈழத் தமிழருக்கு பிரச்னை ஏற்பட்டபோது சும்மா இருந்துவிட்டு, இப்போ அவர்களுக்காக ஏதேதோ செய்வதுபோல் பாவ்லா காட்டுகிறார் கலைஞர். துரோகம் செய்த காங்கிரஸோடு கூட்டணி வைக்க பல்வேறு கபட நாடகங்களை அரங்கேற்றி வருகிறார்.</p>
<p class="content">தி.மு.க-வும் தே.மு.தி.க-வும் நாட்டு மக்களுக்கு நல்லது செய்யப்போறது இல்லை. இப்போது புரட்சித் தலைவி நல்லது செய்து வருகிறார். வரும் தேர்தலில் தூத்துக்குடி அல்லது நெல்லையில் போட்டியிடும் வாய்ப்பு இருக்கலாம். எது எப்படியோ நம்முடைய இலக்கு 2016-தான் அப்போது ச.ம.க இந்த நாட்டில் முதன்மை இடத்துக்கு வரும். அதுக்கு முன்னால், பெண்களுக்கு என்று தனி மாநாடு ஒன்றை நடத்த வேண்டும் என விரும்புகிறேன். அதுக்கு தலைவர் அனுமதி வழங்க வேண்டும்'' என்று கோரிக்கை வைத்து அமர்ந்தார்.</p>
<p class="content">அடுத்ததாக மைக்கைப் பிடித்த சரத்குமார், ''பெண்கள் மாநாடு நடத்த வேண்டும் என்றால், கட்சியின் மகளிரணி தலைவர் பொறுப்பை ஏற்க வேண்டும்'' என கட்டளையிட்டார். அதற்கு சம்மதம் <img align="left" width="438" height="318" alt="" src="http://cdnw.vikatan.com/jv/2014/02/zjexod/images/p36.jpg">தெரிவிக்கும் விதமாக எழுந்து நின்று அனைவரையும் பார்த்து கை கூப்பி நின்றார் ராதிகா. பொறுப்பு வழங்கப்பட்டதாக அறிவிக்கப்பட்டது. சூப்பரா இருக்கே இந்த சீன்!</p>
<p class="content">தொடர்ந்து பேசிய சரத்குமார், ''வலிமை யான இந்தியாவை உருவாக்குவதே அ.இ.ச.ம.க-வின் கொள்கை. அத்தகைய ஆற்றல் எங்களிடம் மட்டுமே இருக்கிறது. விஜயகாந்த் போன்றவர்கள், எங்களிடம் போட்டிபோட முடியாது. நாங்கள் கூட்டணி தர்மத்தை மதித்து நடப்பவர்கள். விஜயகாந்த்துக்குக் கூட்டணியைப் பற்றி கவலை இல்லை. அவருடைய மைத்துனர் பேரம் பேசுவதில் ஈடுபடுகிறார். விஜயகாந்த்தின் மனைவிக்குப் பணம் மட்டுமே குறிக்கோள். ஆனால், நாங்கள் அப்படி அல்ல. வரும் நாடாளுமன்றத் தேர்தலில் கொடுப்பதை வாங்கிக்கொள்வோம். பெற்றதில் வெற்றிபெறுவோம்.</p>
<p class="content">தமிழ்நாட்டில் சிறந்ததொரு ஆட்சி நடந்து வருகிறது. சட்டம்-ஒழுங்கு மோசம் என்று கருணாநிதி பட்டியல் போடுகிறார். தி.மு.க. ஆட்சியில் ஒன்றுமே நடக்கவில்லையா? தினகரன் பத்திரிகை ஆபீஸ் தீ வைக்கப்பட்டதே... ஞாபகம் இல்லையா? இன்னும் நிறைய சொல்லலாம். கச்சத் தீவை தாரைவார்த்தார்களே... பிரபாகரன் யார் ஆட்சியில் கொல்லப்பட்டார்? அங்கொன்றும் இங்கொன்றுமாக ஏதாவது நடந்தால் அதை பெரிதாகப் பேசுகிறார். தமிழ்நாடே பற்றி எரிந்தா போய்விட்டது? பெரிய கலவரம் ஏற்பட்டிருக்கிறதா? எதற்கெடுத்தாலும் குறை சொல்வதையே வேலையாக வைத்திருக்கிறார் இந்த கருணாநிதி.</p>
<p class="content">புரட்சித் தலைவி திரும்பிப் பார்த்தாலே ஆடிப்போகும் அமைச்சர்கள், உரிய வேலையை உடனுக்குடன் செய்கிறார்கள். அப்படிப்பட நிர்வாகம் புரட்சித் தலைவியிடம் இருக்கிறது. இப்போ கச்சத் தீவை மீட்க, மாநில உரிமைகளுக்கு மதிப்பளிக்க மத்தியில் ஆட்சிப் பொறுப்புக்கு வரவேண்டும் என புரட்சித்தலைவி நினைக்கிறார். அவருக்குத் துணையாக நிற்போம். 40 தொகுதியையும் வென்று இந்தியாவின் பிரதமராக புரட்சித் தலைவியை அமர்த்துவோம். என்னை சாதி வட்டத்துக்குள் அடைக்க சதி நடக்கிறது. நாடார் சிங்கம் என்று என் மனைவி வேதனையில்தான் சொன்னார். இங்கே மேடையில் 60 சதவிகிதத்துக்கு மேல் நாடார் அல்லாதோர்தான் இருக்கிறார்கள். எல்லா தரப்பினரையும் கொண்ட கட்சியைத்தான் நாங்கள் நடத்திக்கொண்டிருக்கிறோம்'' என்றார் வேகமாக.</p>
<p class="content">'2016-தான் எங்கள் இலக்கு’ என்று சொல்லப் பட்டாலும், 'தி.மு.க., தே.மு.தி.க., ஆகிய இரண்டு தரப்பினரையும் வசைபாடி, அ.தி.மு.க. தரப்பிடம் ராதிகாவுக்கு எப்படியாவது சீட் வாங்குவதே இலக்கு’ என்பதுபோல் இருந்தது மாநாட்டு ஸ்டைல்.</p>
<p class="content">- <span style="color: #0000ff">எஸ்.சரவணப்பெருமாள் </span></p>
<p class="content">படங்கள்: எல்.ராஜேந்திரன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கழுகார் பதில்கள்!</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #0000ff">ஆ.திருசெல்வம்</span>, ரெட்டிச்சாவடி.</p>
<p class="content"> <span style="color: #ff6600"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/zjexod/images/question2.jpg">எம்.ஜி.ஆர். ஆட்சி எந்த ஆண்டு கலைக்கப்பட்டது? </span></p>
<p class="content">நாடாளுமன்றத் தேர்தலில் வென்று பிரதமர் ஆன இந்திரா, தமிழகம் உள்ளிட்ட9 மாநில சட்டசபைகளைக் கலைத்தார். தமிழகத்தில் அப்போது எம்.ஜி.ஆர். ஆட்சி நடந்து வந்தது. ஆட்சி கலைக்கப்பட்ட நாள் 17.02.1980.</p>
<p style="text-align: center"><img alt="" align="middle" width="600" height="388" src="http://cdnw.vikatan.com/jv/2014/02/zjexod/images/p8.jpg"></p>
<p class="content">'தர்மத்தின் வாழ்வுதனை சூது கவ்வும், தர்மம் இறுதியில் வெல்லும்’ என்று அறிக்கை வெளியிட்ட எம்.ஜி.ஆர்., 'யாரும் ஆத்திரப்படாதீர்கள், அடுத்து நம்முடைய ஆட்சிதான்’ என்று சொன்னார். அதற்கு முந்தைய நாடாளுமன்றத் தேர்தலில் அ.தி.மு.க. தோற்றிருந்தது. அது எம்.ஜி.ஆரை கடுமையாகப் பாதித்தது. சட்டமன்ற கலைப்புக்குப் பிறகு நடந்த தேர்தல் பிரசாரத்தில், 'நான் என்ன தவறு செய்தேன், என்னை எதற்காகத் தண்டித்தீர்கள்? நான் உங்களுக்காகத்தானே உழைத்தேன்’ என்று கண்ணீர்விட்டார். அப்போது தமிழகத்தில் பெரும்பாலான ஊர்களில் மழை விடாது பெய்துகொண்டு இருந்தது. பல ஊர்களில் வெள்ளம். எம்.ஜி.ஆருக்காகக் கொட்டும் மழையில் மக்கள் காத்திருந்தார்கள். 'எம்.ஜி.ஆருக்காக வானமும் அழுதது’ என்று அப்போது அ.தி.மு.க-வினர் சொல்ல ஆரம்பித்தார்கள். தேர்தல் முடிவில் இது எதிரொலித்தது. மொத்தமுள்ள 234 தொகுதிகளில் 129 இடங்களைக் கைப்பற்றி எம்.ஜி.ஆர். மீண்டும் வென்றார்.</p>
<p class="content"><span style="color: #0000ff">லட்சுமி காந்தம்</span>, வேலூர்(நாமக்கல்).</p>
<p class="content"><span style="color: #ff6600"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/zjexod/images/question2.jpg">கூட்டணிக்குள் தி.மு.க-வைக் கொண்டுவர காங்கிரஸ் நெருக்கடி கொடுக்கிறதாமே? </span></p>
<p class="content">ஆமாம்! நெருக்கடி கொடுத்து மிரட்டும் அளவுக்கு இவர்களும் பலவீனமாகத்தானே இருக்கிறார்கள். 2009-ம் ஆண்டு நாடாளுமன்றத் தேர்தல் முடிவுகள் வந்து கருணாநிதி டெல்லி சென்று தனக்குத் தேவையான அமைச்சர் பதவிகளைக் கேட்டுக்கொண்டு இருந்தார். அப்போது கருணாநிதி தங்கியிருந்த இடத்துக்கு வந்து பேச்சுவார்த்தை நடத்தியவர் அகமது படேல்.</p>
<p class="content">அவர், கருணாநிதிக்கு முன்னால் கால் மேல் கால் போட்டு உட்கார்ந்திருந்த காட்சியைப் பார்த்து கோபமாகித்தான் திடீரென டெல்லியில் இருந்து புறப்பட்டு கருணாநிதி சென்னைக்கு வந்தார்.</p>
<p class="content">கடந்த இரண்டு வார காலமாக கருணாநிதிக்குக் காலையும் மாலையும் போன் செய்து கூட்டணிக்காகக் கெஞ்சிக்கொண்டு இருப்பதும் அந்த நபர்தான். ஒரு பக்கம் மிரட்டியும் இன்னொரு பக்கம் கெஞ்சியும் காரியம் சாதித்துக்கொள்ள நினைக்கிறார்கள்!</p>
<p class="content"> <span style="color: #0000ff">அர்ஜுனன்.ஜி.,</span> திருப்பூர்-7.</p>
<p class="content"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/zjexod/images/question2.jpg"><span style="color: #ff6600">வேளாண் விளைபொருள் பட்டியலில் இருந்து அரிசியை விலக்கி, அரிசிக்கு சேவை வரி விதித்துள்ளார்களே? </span></p>
<p class="content">  இந்தக் கேள்விக்கான பதிலை யோசிக்கும்போது, அரிசிக்கு சேவை வரி விலக்கப்படுவதாக மத்திய நிதி அமைச்சர் ப.சிதம்பரம் அறிவித்துள்ளார். அவருக்கே கூச்சமாக இருந்திருக்கும்போல. அதனால்தான் உடனடியாக சேவை வரியை விலக்கிக்கொண்டு இருக்கிறார்.</p>
<p class="content">சேவை வரியை ஏன் விதிக்கிறோம் என்பதற்கு அவர்கள் சொன்னது அபத்தமான காரணம். அரிசியை நேரடியாக விளைவிப்பது இல்லை, நெல்லைத்தான் விளைவிக்கிறார்கள், விளையும் நெல்லை அரிசியாக உருவாக்குகிறார்கள், அதனால்தான் சேவை வரி விதிக்கிறோம் என்பது நெல்லையோ அரிசியையோ பார்க்காதவர்கள் நம்பலாம். ஆனால் ப.சி-க்கு அது தெரியாதா?</p>
<p class="content">அரிசிக்கு மேலாக இருக்கும் உமி நீக்கப்படுகிறது, அவ்வளவுதான். அரிசியுடன் எந்த வேதிப்பொருளும் சேர்க்கப்படுவது இல்லை. அப்படி இருக்க எப்படி அதற்குச் சேவை வரி போட முடியும்? இந்த அரசாங்கத்துக்கு விஞ்ஞான அறிவு இன்னும் தூக்கலாக இருக்குமானால் உமியே இல்லாத அரிசியை விளைவிப்பதற்கான முயற்சியை எடுக்கலாமே?</p>
<p class="content"> <span style="color: #0000ff">பி.எஸ்.பூவராகவன்</span>, படியூர்.</p>
<p class="content"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/zjexod/images/question2.jpg"><span style="color: #ff6600">நரேந்திர மோடி, ஜெயலலிதா நட்பு, 'யார் பிரதமர்?’ என்ற போட்டியால் விரிசல் ஏற்பட்டு இருக்கிறதே? </span></p>
<p class="content">இதனை விரிசல் என்று சொல்ல முடியாது. விலகி நிற்கிறார்கள். சமீபத்தில் இரண்டு முறை தமிழகப் பொதுக்கூட்ட மேடைகளில் ஏறியிருக்கிறார் மோடி. இரண்டு முறையும் தமிழக அரசைப் பற்றியோ ஜெயலலிதாவைப் பற்றியோ விமர்சனம் செய்யவில்லை. ஜெயலலிதாவும் இதுவரை மோடியைப் பற்றி பேசவில்லை. தேர்தலுக்குப் பிறகு ஒருவர் தயவு இன்னொருவருக்குத் தேவை. அதனால்தான் இந்த மௌனம்!</p>
<p class="content"> <span style="color: #0000ff">கே.ஏ.என்.சிவம்,</span> பெங்களூரு.</p>
<p class="content"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/zjexod/images/question2.jpg"><span style="color: #ff6600">பா.ம.க. தனித்துப் போட்டியிட்டால், அதன் பலம் தெரியுமே? </span></p>
<p class="content">  பலம் தெரிந்துவிடக் கூடாது என்று ராமதாஸ் நினைப்பதால்தான் பி.ஜே.பி-யுடன் கூட்டணிப் பேச்சுவார்த்தையைத் தொடர்ந்து வருகிறது. 'தேசியக் கட்சிகளுடனோ, திராவிடக் கட்சிகளுடனோ கூட்டு இல்லை’ என்று இதுவரை சொல்லிவந்த ராமதாஸ் சமீபத்தில் அளித்த பேட்டியில், 'திராவிடக் கட்சிகளுடன் கூட்டு இல்லை’ என்று மட்டுமே சொல்லியிருக்கிறார். தேசியக் கட்சிகள் என்பதை மறந்துவிட்டார்.</p>
<p class="content">கடந்த வாரம் ராமதாஸ் நிருபர்களைச் சந்தித்தபோது, இதுபற்றிக் கேட்டார்கள். பதிலே சொல்லவில்லை. சிரித்து மழுப்பினார். 'கத்திரிக்காய் முற்றினால், கடைத்தெருவுக்கு வரும்’ என்றார். எனவே, அவர் கூட்டணி சேரப்போவது பச்சையாகத் தெரிகிறது. அதற்கு என்ன காரணம் சொல்லப்போகிறார் என்பதைக் கவனிப்போம்!</p>
<p class="content"> <span style="color: #0000ff">கே.வேலுச்சாமி</span>, தாராபுரம்.</p>
<p class="content"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/zjexod/images/question2.jpg"><span style="color: #ff6600">ஓர் அரசியல் கட்சித் தலைவராக உள்ள விஜயகாந்த், மூன்றாம்தர மேடைப் பேச்சாளரைப்போல காவல் துறையினரை விமர்சித்துப் பேசுவது சரியா? </span></p>
<p class="content">யாரை விமர்சிப்பதாக இருந்தாலும் கண்ணியத்துடன்தான் பேச வேண்டும். ஆனால் விஜயகாந்த்தை அந்த அளவுக்குக் கோபம்கொள்ள வைத்த காவல் துறையின் செயல்பாடு கண்டிக்கத்தக்கது.</p>
<p class="content">இத்தனை ஆயிரம் பேர் கூடும் இடத்தில் பத்து காவலர்களைக்கூட அனுப்பாத காவல் துறையின் அலட்சியத்தை என்னவென்று சொல்வது? சிறு அசம்பாவிதம் நடந்தால், பொறுப்பு ஏற்கவேண்டியது விஜயகாந்த்தா... டி.ஜி.பி. ராமானுஜமா? காவல் துறையைக் கையில் வைத்திருக்கும் ஜெயலலிதாவுக்கு அந்தக் கடமை இல்லையா?</p>
<p class="content">லட்சக்கணக்கானவர்கள் கூடிய திருச்சி தி.மு.க. மாநாட்டிலும் காவலர்கள் தலை தெரியவில்லை. போக்குவரத்துக் காவலர்களைக் காணோம். இரண்டாவது நாள், திருச்சி செல்வேந்திரன் இல்லத் திருமணத்தை நடத்திவிட்டு மாநாட்டுப் பந்தலுக்கு கருணாநிதி வரும்போது மட்டும் போலீஸார் சாலையை ஒழுங்குபடுத்திக் கொடுத்தார்கள் என்பதைத் தவிர, அவர்களது பங்களிப்பு எதுவும் இல்லை. அதனால்தான், 'தி.மு.க. தொண்டர்களே போலீஸ்காரர்களது வேலையைப் பார்த்துக்கொள்ள வேண்டும்’ என்று துரைமுருகன் சொன்னார்.</p>
<p class="content">ஜெயலலிதா, சிறுதாவூர் பங்களாவில் இருந்து கோட்டைக்கு வரும்போது நிறுத்தப்படும் போலீஸாரின் எண்ணிக்கையைப் பார்க்கும்போது, போலீஸ் என்றால் ஆளுங்கட்சிக்கு சலாம் போடுவதற்கு மட்டும்தான் என்றே நினைப்பதாகத் தெரிகிறது!  </p>
<p class="content"> <span style="color: #0000ff">எல்.ஆர்.சுந்தரராஜன், </span>மடிப்பாக்கம்.</p>
<p class="content"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/zjexod/images/question2.jpg"><span style="color: #ff6600">விஜயகாந்த்தின் வீறாப்பு இந்தத் தேர்தலுடன் முடிந்துவிடும்தானே? </span></p>
<p class="content">தனித்துப் போட்டியிட்டால்!</p>
<p style="text-align: center"><img alt="" align="middle" width="600" height="74" src="http://cdnw.vikatan.com/jv/2014/02/zjexod/images/question1.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கெஜ்ரிவாலைத் தூண்டிய சர்வே ரிசல்ட்!</div>
<div class="subtitle1">டெல்லி அமைச்சரவை ராஜினாமா..</div>
<div class="subtitle2"></div>
<div class="content" style="border-top:1px solid #DDD;">
<p class="content">கடந்த டிசம்பர் 28-ம் தேதி மெட்ரோ ரயிலில் பதவி ஏற்க வந்த கெஜ்ரிவால், பதவி விலகும் அறிவிப்பைச் சொல்ல 'வேகன் ஆர்’ மாருதி காரில் வந்து இறங்கினார். தேர்தல் வெற்றி அறிவிப்பை வெளியிட்ட அதே ஜன்னல் வழியாக, தனது ராஜினாமா கடிதத்தையும் வெளியிட்டு தொண்டர்கள் மத்தியில் பேசினார் கெஜ்ரிவால். ''ஜன் லோக்பால் மசோதாவை நிறைவேற்ற நூறு தடவை என்ன, ஆயிரம் தடவைகூட பதவியை ராஜினாமா செய்வேன்'' என்று ராஜினாமாவுக்கான காரணத்தைச் சொல்லி தொண்டர்களை குஷிப்படுத்தினார் கெஜ்ரிவால்.</p>
<p class="content"> </p>
<p class="content">சட்டமன்றத்தில் கொண்டுவரப்பட்ட ஜன் லோக்பால் மசோதாவுக்கு ஆதரவாக ஆம் ஆத்மி கட்சியின் 27 வாக்குகள் கிடைக்க, இதற்கு எதிராக காங்கிரஸ் - பி.ஜே.பி. எம்.எல்.ஏ-க்களின் 42 வாக்குகள் அளிக்கப்பட, மசோதா தோல்வியடைந்தது. இந்தத் தோல்வியால் ஆட்சிக்கு ஆபத்து இல்லை என்றாலும், கெஜ்ரிவால் தனது அமைச்சரவையைக் கூட்டி தனது அமைச்சரவையை ராஜினாமா செய்யவும் சட்டமன்றத்தைக் கலைக்கவும் முடிவுசெய்து, இதை ஜனாதிபதிக்கு துணைநிலை ஆளுநர் மூலமாக கடிதமாக ஒப்படைத்தார்.  </p>
<p style="text-align: center"><img align="middle" width="400" height="442" alt="" src="http://cdnw.vikatan.com/jv/2014/02/zjexod/images/p23.jpg"></p>
<p class="content">இந்தத் திட்டத்தில் முதல் ஏமாற்றத்தை துணைநிலை ஆளுநர் நஜீப் ஜங் அளித்தார். அவர் சட்டமன்றத்தைக் கலைக்கவில்லை. தற்காலிகமாக முடக்கிவைத்துவிட்டு, ஜனாதிபதி ஆட்சிக்கு சிபாரிசு செய்துவிட்டார். இதை மத்திய அரசும் ஏற்றுக்கொண்டுவிட்டது. அடுத்த ஆறு மாதங்களுக்கு சட்டமன்றத்தை இப்படி கலைக்காமல் வைத்திருக்க முடியும். இதில், மத்திய அரசை கையில் வைத்திருக்கும் காங்கிரஸுக்கு இருக்கும் அதிகாரம் இன்னும் சில தினங்களில் முடிவுக்கு வருகிறது. தலைமைத் தேர்தல் கமிஷனர்கூட 'டெல்லி மாநிலத்துக்கு நாடாளுமன்றத் தேர்தலோடு தேர்தல் நடத்தத் தயார்’ என்றார். இப்போது அதிகாரம் இருவரது கைகளில்தான் இருக்கிறது. ஒருவர் ஆளுநர் நஜீப் ஜங். மற்றொருவர் ஜனாதிபதி பிரணாப் முகர்ஜி.</p>
<p class="content">இந்த இடத்தில் ஜன் லோக்பால் மசோதாவை காங்கிரஸ் தோல்வியடையச் செய்ததற்கு என்ன காரணம் என்று அரவிந்த் கெஜ்ரிவால் வைத்த விமர்சனம் பற்றியும் பேசியாக வேண்டும். கிருஷ்ணா - கோதாவரி எண்ணெய்ப் படுகைகளில் இயற்கை எரிவாயுவை எடுக்க மத்திய பெட்ரோலியத் துறை 12 ஆண்டுகளுக்கு முன்பு கான்ட்ராக்ட் விட்டது. இதை எடுத்த ரிலையன்ஸ் நிறுவனத்துக்கு கடந்த ஆண்டு பன்மடங்கு விலையை உயர்த்திக் கொடுத்ததில் ஊழல் நடந்துள்ளது. இந்த விலை உயர்வினால்தான் போக்குவரத்துக் கழகங்களுக்கும் மின்சாரத் தயாரிப்பு நிறுவனங்களுக்கும் செலவு அதிகரித்து, விலைவாசியும் உயர்ந்தது.</p>
<p class="content">இந்த விலையை உயர்த்தி தேர்தல் நிதி பெற்றார்கள் என்று குற்றம்சாட்டி டெல்லி அரசின் விஜிலென்ஸ் போலீஸ் மூலம், மத்திய பெட்ரோலிய முன்னாள் அமைச்சர் முரளி தேவ்ரா, இந்நாள் அமைச்சர் வீரப்ப மொய்லி, ரிலையன்ஸ் இன்டஸ்ட்ரீஸ் முகேஷ் அம்பானி மற்றும் பெட்ரோலிய நிறுவன அதிகாரிகள் மீது எஃப்.ஐ.ஆர். போட்டு வழக்குப் பதிவுசெய்ய வைத்தார். இப்படி எஃப்.ஐ.ஆர். போட்ட விவகாரத்துக்கு எதிராகத்தான் ஜன் லோக்பால் மசோதாவை தோல்வியடையச் செய்யவைத்தனர் என்றும் கெஜ்ரிவால் குற்றம்சாட்டினார். இந்த மசோதாவை சட்ட மன்றத்தில் தாக்கல் செய்ய அனுமதிக்காத துணைநிலை ஆளுநர் மீதும் ஆம் ஆத்மி கட்சி குற்றம்சாட்டியது. ஆளுநர் நஜீப் சிங் ஐ.ஏ.எஸ். அதிகாரியாக இருந்து பெட்ரோலியத் துறையில் பணியாற்றி, தனியார் நிறுவனங்களுக்கு உதவினார்; பின்னர் விருப்ப ஓய்வில் சென்று ரிலையன்ஸ் நிறுவனத்திலும் பணியாற்றினார் என்றும் ஆம் ஆத்மி கட்சியினர் குற்றச்சாட்டுகளை வைத்தனர். அமைச்சரவையின் சிபாரிசை ஆளுநர் அமல்படுத்தவில்லை என்ற கோபத்தில், ஆளுநரையும் ரிலையன்ஸ் நிறுவனத்தையும் ஒப்பிட்டு ஆம் ஆத்மி கட்சி மீடியா தொடர்பாளர்கள் குற்றம்சாட்டினாலும், ஜனாதிபதி பிரணாப் முகர்ஜியின் பெயரை ஆம் ஆத்மி கட்சி எடுக்காததற்கு பயம்தான் காரணம்.  </p>
<p class="content">ஆட்சிக் கலைப்பு அல்லது ராஜினாமா செய்வது என்பது இரண்டு காரணங்களில் மட்டுமே நடக்கக் கூடியது. சட்டமன்றத்தில் கொண்டுவரப்படும் நம்பிக்கைத் தீர்மானம் அல்லது நிதி மசோதாக்கள் தோல்வி ஏற்பட்டால், அந்த அரசால் பதவியில் நீடிக்க முடியாது. கெஜ்ரிவால் ஒரு மாதத்துக்கு முன்பு நம்பிக்கையைப் பெற்றார். இதே தீர்மானத்தை உடனடியாக யாரும் கொண்டுவர முடியாது. சில நாட்கள் முன்பு அவரது அரசின் நிதி மசோதாக்களும் நிறைவேறின. இதனால் ஆட்சிக்கு எதிரான எந்தத் தீர்மானமும் இல்லாத நிலையில் கெஜ்ரிவால் ராஜினாமா செய்து சட்டமன்றத்தைக் கலைக்கவும் முடிவுசெய்தார்.</p>
<p class="content">இதற்கு என்ன காரணம்? டெல்லி சட்டசபைத் தேர்தல் வெற்றிக்குப் பிறகு தமிழகத்தின் சுப.உதயகுமாரனைப் போன்ற பல இந்திய போராளிகளுக்கும் கெஜ்ரிவால் தூது அனுப்பினார். கெஜ்ரிவால் பதவிக்கு வந்த ரூட்டைப் பார்த்த வேறு சிலருக்கும் சட்டமன்றம், நாடாளுமன்றதுக்குள் நுழைய ஆர்வம் வந்துவிட்டது. காங்கிரஸ் - பி.ஜே.பி. கட்சிகளில் நுழைய முடியாதவர்கள், தேர்தலில் சுயேச்சையாக வெற்றிபெற முடியாதவர்கள், பத்திரிகைப் பணியில் இருப்பவர்கள் என்று பலர் அரவிந்த் கெஜ்ரிவாலுக்குப் பின் அணிவகுக்கத்  தயாராகிவிட்டனர். இதன் விளைவு தனது மைனாரிட்டி ஆட்சியைக் கலைத்துவிட்டு நாடாளுமன்றத் தேர்தலுக்குத் தயாராக, மற்றொரு யுத்தத்துக்கு கெஜ்ரிவால் தயாராகிவிட்டார்.</p>
<p class="content">நாடு முழுக்க மோடிக்குதான் நடுத்தர கீழ்மட்டங்களில் ஆதரவு உள்ளது என்கிற சர்வேக்கள் வந்துள்ளது. ஆனால், கெஜ்ரிவால் ராஜினாமா செய்த அதே நாளில் வந்த மற்றொரு சர்வேயில்... டெல்லி மாநிலத்தில் மறுதேர்தல் வந்தால், சட்டமன்றத் தேர்தலிலும் நாடாளுமன்றத் தேர்தலிலும் கெஜ்ரிவாலின் ஆம் ஆத்மி கட்சிதான் வெற்றிபெறும் என்று கூறியது. இதையட்டி கெஜ்ரிவாலும் அவரது அமைச்சர்களும் ராஜினாமா செய்தனர்.</p>
<p class="content">நாடு முழுக்க 332 தொகுதிகளை தேர்வு செய்து வைத்துள்ளது ஆம் ஆத்மி கட்சி. இதில் முப்பது, இருபது இடங்களில் வெற்றிபெற்றாலும், இடதுசாரிகள் போல நாடாளுமன்றத்தில் அரசியலை நடத்தலாம் என்கிற திட்டம். ஆனால், ஆம் ஆத்மி நினைத்தப்படி சட்டமன்றம் கலைக்கப்படவில்லை. ஆம் ஆத்மி கட்சியைச் சேர்ந்த நான்கைந்து பேர் பி.ஜே.பி-க்கு ஆதரவு அளிக்கும் பேச்சுவார்த்தையையும் முடித்துள்ளனர் என்றும் சொல்லப்படுகிறது. சட்டமன்றத்தைக் கலைக்காமல் வைத்திருந்தால், மத்தியில் ஏற்படும் ஆட்சியைப் பொறுத்து டெல்லியிலும் ஆட்சியைப் பிடிக்க பி.ஜே.பி-யும் திட்டமிட்டு வருகிறது. ஆம் ஆத்மி கட்சி, ஆளுநர் நிஜீப் ஜங்கையும் குற்றம் சாட்டிவிட, இனி ஜனாதிபதியும் இதில் உஷாராக இருப்பார். இதே மாதிரி காங்கிரஸ் கட்சியினரும் இப்போது தேர்தல் நடந்தால், ஒன்றும் மாற்றம் ஏற்படப்போவது இல்லை என்று கருத... அவர்களும் மக்களவைத் தேர்தலுக்குப் பின்னர் டெல்லி சட்டமன்றத் தேர்தலை கவனித்துக்கொள்ளலாம் என்று ஒதுங்கிக்கொண்டனர்.</p>
<p class="content">ஆக, நாடாளுமன்றத் தேர்தல் முடிவைப் பொறுத்தே, டெல்லி சட்டசபையின் தலையெழுத்து அமையப்போகிறது.  </p>
<p class="content">- <span style="color: #0000ff">சரோஜ் கண்பத்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நீங்க கின்னஸ் சாதனை பண்ண நாங்கதான் கிடைச்சோமா?</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="225" src="http://cdnw.vikatan.com/jv/2014/02/zjexod/images/p18a.jpg"></p>
<p class="content">''தானாக கொடுப்பது தானம். அதையே கட்டாயப்படுத்தி, மிரட்டி வாங்கினால் அதற்கு பேரென்ன...?'' இப்படித்தான் கேட்கிறார்கள் தமிழக முதல்வரின் பிறந்தநாள் விழாவை முன்னிட்டு கடந்த 14-ம் தேதி தமிழ்நாடு அரசுப் போக்குவரத்துத் துறையினால் ஏற்பாடு செய்யப்பட்ட 'கின்னஸ் ரெக்கார்டு’ மெகா ரத்த தான முகாமில் கலந்துகொண்டவர்கள்.</p>
<p class="content"> </p>
<p class="content">ரத்தம் கொடுக்க வரும்போது ஒன்றும், ரத்தம் கொடுத்த பின்பு இன்னொன்றுமாக பார்கோடு அச்சிடப்பட்ட ஸ்டிக்கரை கைகளில் ஒட்டிவிடுகிறார்கள். இதைக் கணினியில் காட்டினால் அது கின்னஸ் சாதனைக்குப் பதிவாகிறது. இதுவரை அரியானாவில் 43,752 பேர் கொடுத்த ரத்த தானம்தான் சாதனையாக உள்ளது. அதை பீட் செய்யத்தான் இவர்கள் 50 ஆயிரம் என்ற டார்கெட்டை வைத்தார்களாம்.</p>
<p style="text-align: center"><img alt="" align="middle" width="600" height="343" src="http://cdnw.vikatan.com/jv/2014/02/zjexod/images/p18.jpg"></p>
<p class="content">''தமிழக முதல்வரின் கவனத்தைக் கவரவேண்டும் என்பதற்காக அதிரடியாக எதையாவது செய்யவேண்டும் என்று அந்தக் கட்சிப் புள்ளிகள் நினைப்பது தப்பில்லை. அதற்காக அடுத்தவன் உதிரத்தையா எடுப்பது? தமிழகத்தில் இன்று ரத்த தானத்திலிருந்து உடல் உறுப்பு தானம் வரைக்கும் மக்களிடம் நல்ல விழிப்பு உணர்வும் உதவும் குணமும் ஏற்பட்டுள்ளன. ரத்த தான கழகம், அமைப்புகள் இல்லாத ஊர்களே இல்லை என்று சொல்லிவிடலாம். முன்பெல்லாம் ரத்தத்தைப் பணம் கொடுத்து வாங்கிய நிலை போய் ஒரு போன் செய்தால் ஏகப்பட்ட தன்னார்வலர்கள் ரத்தம் கொடுக்கத் தயாராக வந்து நிற்கிறார்கள். இப்படிப்பட்ட காலகட்டத்தில், தங்கள் தலைவியின் பிறந்தநாளை கின்னஸ் சாதனை ஆக்கவேண்டி ரத்த தானம் போன்ற உன்னத சேவையைக் கேலிக்கூத்து ஆக்கியுள்ளார் போக்குவரத்துத் துறை அமைச்சர் செந்தில்பாலாஜி'' என்ற குற்றச்சாட்டை, சில சமூக ஆர்வலர்கள்  தெரிவித்தனர்.  </p>
<p class="content">சேலத்தைச் சேர்ந்த சில ஓட்டுநர், நடத்துநர்கள், ''எங்க பெயரோ, புகைப்படங்களோ வரக்கூடாது. வந்தால் எங்க வேலையை தொலைத்துவிடுவார்கள்'' என்ற நிபந்தனையோடு பேசினார்கள், ''உடல்நிலை சரியில்லாமல் இப்போதுதான் டியூட்டியில் ஜாயின் பண்ணினேன். கட்டாயம் ரத்தம் கொடுக்கணும்னு சொல்லிட்டாங்க. சேலம் மாவட்டம் முழுவதும் இந்த கணேஷ் காலேஜில்தான் ரத்தம் கொடுக்கிறோம். இதுமட்டுமல்லாமல் கல்லூரி மாணவர்களிடம் அது கொடுப்போம்... இது கொடுப்போம் என்று ஆசைகாட்டி அவர்களையும் கட்டாயப்படுத்தி அழைத்து வந்திருக்கிறார்கள். கூட்ட நெரிசல் அதிகமா இருக்கு. இந்தக் கும்பலில் சிக்கி கீழே விழுந்து ஒரு டிரைவரின் கால் முறிஞ்சுடுச்சு. அவருடைய கால்கள் என்ன ஆனது என்றுகூட பார்க்காமல் அவரிடமிருந்து ரத்தம் எடுப்பதைத்தான் பார்க்கிறாங்க. ரத்தம் கொடுத்ததும் சற்று சோர்வாக இருப்பதற்கு ஜூஸ், பிஸ்கெட் கொடுப்பாங்க. ஆனால் அதை எதையும் இங்கு கொடுக்கவில்லை. எங்க எல்லோரையும் கட்டாயப்படுத்தி இங்கு வரச்சொன்னாங்க'' என்று ஆதங்கப்பட்டார்கள்.</p>
<p class="content">சேலம் மாவட்ட அரசு போக்குவரத்துக் கழக தி.மு.க. தொ.மு.ச. பொதுச் செயலாளர் பெருமாள், ''தொழிற்சங்க பொறுப்பாளர்களும் கழக அதிகாரிகளும் முதல்வர் பிறந்தநாளுக்கு கின்னஸ் சாதனை படைக்க வேண்டும் என்பதற்காகக் கட்டாயப்படுத்தி, நிர்ப்பந்தமாக ரத்தத்தை எடுத்திருக்கிறார்கள். ஏற்கெனவே எங்கள் ரத்தத்தை இந்த அரசு உறிஞ்சிவிட்டது. இப்போது நேரடியாகவும் உறிஞ்சியிருக்காங்க. ரத்தம் தர மறுத்தால் இடம் மாற்றுவோம், வருகைப் பதிவேட்டில் லீவு போடுவோம், ரூட் மாற்றி விடுவோம் என மிரட்டித்தான் ரத்தம் கொடுக்க வைத்திருக்கிறார்கள். நாங்கள் ஆரோக்கியமாக இருந்தால்தான் பயணிகளைச் சரியாகக் கொண்டுபோய் சேர்க்க முடியும். உழைத்து உழைத்து ரத்தமே இல்லாத எங்களைக் கட்டாயப்படுத்தி ரத்தம் எடுத்தால் எப்படி பயணிகளைப் பத்திரமாகக் கொண்டு செல்ல முடியும்?'' என்றார்.</p>
<p class="content">மதுரையில் இதுபற்றி நம்மிடம் பேசிய போக்குவரத்து ஊழியர் ஒருவர், ''வருகிற 24-ம் தேதி முதல்வர் ஜெயலலிதாவின் 66-வது பிறந்ததினம் வருகிறது. அம்மாவை எப்படி அட்ராக்ட் பண்ணுவது என்பதில் தமிழக அமைச்சர்களுக்குள் பலத்த போட்டி நடக்கிறது. மண்சோறு சாப்பிடுவது, அலகு குத்துவது, தீ மிதிப்பது எல்லாம் ரொம்ப பழைய ஸ்டைல் என்பதால், இப்போது புது முயற்சியில் இறங்கிவிட்டனர்.</p>
<p class="content">சிலர் விளையாட்டுப் போட்டிகள், அன்னதானம், மருத்துவ முகாம் நடத்துகிறார்கள். செல்லூர் ராஜு போன்றவர்கள் ஆன்மிகத்தில் இறங்கி, அம்மா பிரதமராவதற்கு மகாயாகம் நடத்துவதாக சீன் காட்டுகிறார்கள். ஆனால், எங்கள் துறை அமைச்சர் செந்தில்பாலாஜியோ வேறு மாதிரியாக யோசித்தார். அதன் எதிரொலிதான் இந்த மெகா ரத்த தான முகாம். இதற்காக கடந்த சில மாதங்களாக அதிகாரிகளுடன் ஆலோசித்து தமிழகத்திலுள்ள 10 போக்குவரத்து கோட்டங்களில் மெகா ரத்த தானம் நடத்துவதென்று முடிவு செய்தனர்.</p>
<p style="text-align: center"><img alt="" align="middle" width="399" height="207" src="http://cdnw.vikatan.com/jv/2014/02/zjexod/images/p19a.jpg"></p>
<p class="content">ஒவ்வொரு போக்குவரத்துக் கழகக் கிளைக்கும் கோட்ட மேலாளரிடமிருந்தும் கடிதங்கள் அனுப்பட்டன. போக்குவரத்துக் கழக ஊழியர் ஒவ்வொருவரும் கட்டாயம் ரத்தம் கொடுக்க வேண்டும் என்று உத்தரவு போட்டனர். அதிலும் புதிதாகப் பணியில் சேர்ந்திருக்கும், நிரந்தர மற்றும் தற்காலிக ஊழியர்கள் கண்டிப்பாக வரவேண்டும் என்று ஆர்டர் போடப்பட்டது. அதற்கு சலுகையாக இரண்டு நாள் விடுமுறையுடன் செலவுக்குப் பணமும் தருவதாகவும் சொன்னார்கள்.</p>
<p class="content">இது மட்டுமில்லாமல், வட்டாரப் போக்குவரத்து அலுவலகங்களில் வாகனங்களுக்கு பெர்மிட், எஃப்.சி. எடுக்க வருகிறவர்கள், டிரைவிங் லைசென்ஸ் வாங்க வருகிறவர்கள், வாகனங்கள் பயன்படுத்தும் தனியார் பள்ளி, கல்லூரிகள் தங்கள் மாணவர்களையும் அனுப்பி வைக்கவேண்டும் என்றும் உத்தரவு போடப்பட்டது. இதனால், கடந்த சில நாட்களாக பல ஆர்.டி.ஓ. அலுவலகங்களில் எந்த பேப்பரும் தராமல், ரத்தம் கொடுத்த ஆதாரத்தைக் காட்டினால் மட்டுமே கொடுக்கப்படும் என்று ஓரலாக அறிவித்தார்கள்'' என்றார்.</p>
<p class="content">மதுரையில் தமுக்கம் மைதானத்தில் கல்லூரி மாணவர்கள் புதுப்பட ரிலீஸுக்கு வந்ததுபோல விசிலும் அரட்டையுமாக காலை ஏழு மணியிலிருந்து பட்டையைக் கிளப்பிக்கொண்டிருந்தார்கள். ''ரத்தம் கொடுக்க இவ்வளவு ஆர்வமா?'' என்று, ஒரு மாணவரிடம் கேட்டதற்கு, ''அட போங்க சார். லீவே விடாத எங்க காலேஜ்காரங்களையே லீவு கொடுக்க வெச்சிருக்காங்க. இதோ ரத்தம் கொடுத்துட்டு, செலவுக்கு தர்ர பணத்துல ரெண்டு ஷோ பார்க்க வாய்ப்பு கிடைச்சிருக்கே. அதான் ஜாலியா இருக்கோம்'' என்றார்.</p>
<p class="content">பல இடங்களில் 40 வயதுக்கு மேற்பட்டவர்கள் கவலை தோய்ந்த முகத்துடன் அமர்ந்திருந்தார்கள். தனியார் மற்றும் அரசு மருத்துவமனைகளிலிருந்தும் எடுத்து வந்த பெட்டுகளையும் மருத்துவ உபகரணங்களையும் பயன்படுத்தினார்கள். இதில் ரத்தம் கொடுத்த சிலருக்கு மயக்கம் வந்ததாகவும், அவர்கள் உடனே அங்கிருந்து அப்புறப்படுத்தப்பட்டதாகவும் பேசிக்கொண்டார்கள்.</p>
<p class="content">ராமநாதபுர மாவட்ட சி.ஐ.டி.யூ. நிர்வாகி ஒருவர், ''போக்குவரத்து தொழிலாளர்களின் நிறைவேற்றப்படாத பல கோரிக்கைகள் இருக்கின்றன. ஓய்வு பெற்றவர்களுக்கு இன்னும் ஓய்வூதியப் பலன்களைக் கொடுக்காமல் இருக்கிறார்கள். அனைத்து பிராஞ்சுகளிலும் ஆள்பற்றாக்குறை உள்ளது. தமிழக பட்ஜெட்டில் போக்குவரத்துக் கழகத்துக்கும் அவர்களின் பி.எஃப்-க்கும் நிதி ஒதுக்குங்கள் என்று நீண்டகாலமாகக் கூறிவருகிறோம். அதை எல்லாம் கவனத்தில் எடுத்துக்கொள்ளாமல், அமைச்சர் இப்படி தேவையற்ற விழாவை நடத்துகிறார். சமீபத்தில்தான் முதல்வர் பசும்பொன் வந்ததற்காக அனைத்து டெப்போக்களிலிருந்தும் குறைந்த கட்டணத்தில் பேருந்துகள் அனுப்பப்பட்டன. அப்போதும் தொழிலாளர்களைக் கட்டாயப்படுத்தி அந்த நிகழ்ச்சிக்கு அழைத்து சென்றனர். இப்போதும் அதுபோல் செய்கின்றனர். இதனால் பல ஊர்களிலும் இரண்டு நாட்களாக பேருந்துகள் சரியாக இயக்கப்படவில்லை. நல்லவேளை ரத்த தானம் மட்டும் நடத்த ஆசைப்பட்டார் அமைச்சர், கிட்னி தானம் என்று சிந்தித்திருந்தால் தொழிலாளர்களின் கதி என்னவாகியிருக்கும்'' என்று அதிர்ச்சி கூட்டினார்.</p>
<p class="content">சென்னை குரோம்பேட்டை மாநகர போக்குவரத்துக் கழகப் பணிமனையில் அமைச்சர் செந்தில்பாலாஜி, முதல் நபராக ரத்த தானம் செய்து முகாமை தொடங்கி வைத்தார். மற்ற ஒன்பது நகரங்களிலும் நடக்கும் முகாம்கள் அனைத்தும் சென்னையிலிருந்தே பார்க்கும்வகையில் தொடர்பு செய்யப்பட்டிருந்தது. ரத்தம் கொடுக்க, கொடுக்க கின்னஸ் நிர்வாகிகளின் கம்ப்யூட்டரில் கவுன்டிங் ஓடிக்கொண்டிருந்தது. இதை கின்னஸ் நிறுவனத்தின் நிர்வாகி லூசியா கண்காணித்தார். சென்னையில் மட்டும் 42 ரத்ததான வங்கிகள் ரத்தத்தைச் சேகரித்தன.</p>
<p class="content">டாக்டர்களிடம் விசாரித்தபோது, ''ஒட்டுமொத்தமாக இவ்வளவு பேர் ரத்தம் கொடுக்க வேண்டிய அவசியம் இல்லை. ஏனென்றால் அரசு ரத்த வங்கியில் இவ்வளவு ரத்தத்தை சேமித்துவைக்கப் போதிய வசதிகள் இல்லை. இவ்வளவு ரத்தத்தை பாதுகாப்பது கடினம்'' என்றார்கள்.</p>
<p class="content">இதுகுறித்து போக்குவரத்துத் துறை வட்டாரத்தில் விசாரித்தோம். ''ரத்த தானம் குறித்த விழிப்பு உணர்வை போக்குவரத்துத் துறை தொடர்ந்து ஏற்படுத்தி வருகிறது. அந்த வகையில்தான் முதல்வர் பிறந்தநாளை ஒட்டி ரத்த தான முகாம் நடத்தப்பட்டது. இந்த முகாமினால் பஸ் சேவையிலும் வருவாயிலும் எந்தவித பாதிப்பும் ஏற்படவில்லை'' என்றனர்.</p>
<p class="content">இதுபற்றி அமைச்சர் செந்தில்பாலாஜியிடம் விளக்கம் கேட்க பல முறை முயற்சித்தும் 'வழக்கம்போல்’ முடியவில்லை. அதிலும் அவர் சாதனை படைக்க விரும்புகிறார் போலும்!  </p>
<p class="content"><span style="color: #0000ff">- வீ.கே.ரமேஷ்,செ.சல்மான், எஸ்.மகேஷ் </span></p>
<p class="content">  படங்கள்: எம். விஜயகுமார், வி.சதீஸ்குமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இது பட்ஜெட்டா சாதனை விளக்கப் பட்டியலா?</div>
<div class="subtitle1"></div>
<div class="content" style="border-top:1px solid #DDD;">
<p class="content">மத்திய நிதியமைச்சர் ப.சிதம்பரம் இடைக்கால பட்ஜெட்டைத் தாக்கல் செய்திருக்கிறார். 2014-15 நிதி ஆண்டுக்கான முழுமையான பட்ஜெட் வருகிற ஜூன் அல்லது ஜூலை மாதத்தில்தான் தாக்கல் செய்யப்படும். அப்போது, நாடாளுமன்றத் தேர்தல் முடிந்து புதிய அரசாங்கம் மத்தியில் ஆட்சி <img align="left" width="300" height="327" alt="" src="http://cdnw.vikatan.com/jv/2014/02/zjexod/images/p6.jpg">அமைத்து இருக்கும். நாடாளுமன்றத் தேர்தலுக்கு முன்பாக இந்த பட்ஜெட் தாக்கல் செய்யப்படுவதால், அனைவரின் கவனத்தையும் பெற்றிருந்தது. ''இது இடைக்கால பட்ஜெட்டைப்போல் இல்லை. ஐக்கிய முற்போக்கு கூட்டணி அரசின் சாதனை விளக்கப் பட்டியலைப்போல், தேர்தல் வாக்குறுதிகளைப்போல் இருக்கிறது'' என்கிறார் பொருளாதாரப் பேராசிரியர் வெங்கடேஷ் ஆத்ரேயா.</p>
<p class="content"> பட்ஜெட் தொடர்பாக அவரிடம் பேசியபோது, ''கார்கள், செல்போன்களுக்கு கலால் வரி குறைக்கப்பட்டுள்ளது. ஆனால், பொதுப் போக்குவரத்தை ஊக்குவிக்கும் பேருந்துகள், டிரக்குகள் போன்ற வாகனங்கள் பற்றி ஒரு வரிகூட இல்லை. வேளாண்மை வளர்ச்சியை கடந்த ஆண்டுகளில் இருந்த வளர்ச்சியோடு ஒப்பிட்டு சொல்லியுள்ளார் நிதி அமைச்சர். அவர் பட்ஜெட்டில் சொல்லியிருக்கும் புள்ளிவிவரத்தை வைத்துப் பார்த்தால்கூட, ஆண்டுக்கு ஒன்றரை சதவிகிதம்கூட வேளாண் வளர்ச்சியை நாம் எட்டவில்லை. வேளாண் உற்பத்தி அபரிமிதமாக வளர்ச்சி அடைந்துள்ளது என்று ஒரு புள்ளி விவரத்தை நிதியமைச்சர் வாசித்துள்ளார். ஆனால், கடந்த மூன்று ஆண்டுகளாக விலைவாசி உயர்வு இரட்டை இலக்கத்தை எட்டியுள்ளது. அதைக் கட்டுப்படுத்தவே முடியவில்லை. வேளாண் பொருள்களின் உற்பத்தி அதிகரித்து இருந்தால், விலைவாசி குறைந்திருக்க வேண்டுமே! விவசாயிகள் ஏன் தற்கொலை செய்துகொள்ளப்போகிறார்கள்?</p>
<p class="content">வரவு-செலவில் உள்ள பற்றாக்குறையைக் குறைத்திருப்பதாக சொல்கிறார் சிதம்பரம். ஏழை எளிய மக்கள் பயனடையும் வகையில் கொடுக்கப்படும் மானியங்களை வெட்டி, வரவு-செலவு பற்றாக்குறையைக் குறைத்திருக்கிறார். செல்வந்தர்களுக்கு அதிக வரி விதித்து, ஏழை எளிய மக்கள் பயனடையும் வகையில் பற்றாக்குறை குறைக்கப்படவில்லை. டாலருக்கு எதிராக ரூபாயின் மதிப்பை உயர்த்துவதற்காக ஏற்றுமதி-இறக்குமதியில் இருந்த வித்தியாசம் 27 ஆயிரம் கோடி ரூபாய் குறைக்கப்பட்டது, ஆறு லட்சம் கோடி மதிப்பீட்டிலான தொழில் தடைகளை நீக்க மேற்கொண்ட நடவடிக்கைகள் போன்றவை பன்னாட்டு முதலாளிகளின் நலனுக்கானவை. இதன் மூலம், பன்னாட்டு நிதியங்களிடம் இருந்து கடன் வாங்கும் தகுதியை இந்தியாவுக்குப் பெற்றுத்தந்துள்ளார் நிதியமைச்சர்'' என்றார்.</p>
<p class="content">பட்ஜெட் குறித்து பொருளாதார வல்லுநரும், காங்கிரஸ் செய்தி தொடர்பாளருமான அமெரிக்கை நாராயணனிடம் பேசினோம். ''இந்த பட்ஜெட்டின் மிக முக்கிய சிறப்பம்சமாக நான் குறிப்பிடுவது, அரிசிக்கு விதிக்கப்பட்ட சேவை வரி முற்றிலுமாக ரத்து செய்யப்பட்டதைத்தான். அதுபோல், பெண்கள் பாதுகாப்புக்காக ஆயிரம் கோடி ரூபாய் ஒதுக்கீடு செய்யப்பட்டு உள்ளது. இதற்காகவே தனியாக ஒரு கமிட்டி அமைக்கப்பட்டு இருக்கிறது.</p>
<p class="content">அடித்தட்டு மக்கள் தொழில் தொடங்குவதில் உள்ள தடைகளை உடைக்கும் நோக்கத்தில், அவர்கள் தொழில் தொடங்குவதற்குத் தொடக்க முதலீட்டுத் தொகை வழங்குவதற்கு 700 கோடி ரூபாய் ஒதுக்கீடு செய்யப்பட்டு உள்ளது. கடந்த காலங்களில் அறிவிக்கப்பட்ட பல திட்டங்களை நிறைவேற்றுவதில், ஆறு லட்சம் கோடி ரூபாய் அளவுக்குத் தடைகள் இருந்தன. அவை முற்றிலுமாக இந்த பட்ஜெட்டில் அகற்றப்பட்டுவிட்டன. இதனால், எதிர்காலத்தில் தொழில் வளர்ச்சி மிகப்பிரமாதமாக இருக்கும். ஏற்றுமதிக்கும் இறக்குமதிக்கும் இருந்த வித்தியாசத்தில் 27 ஆயிரம் கோடி ரூபாய் குறைக்கப்பட்டு உள்ளது. இதனால், டாலருக்கு எதிரான ரூபாய் நோட்டின் மதிப்பு உயரும். வேளாண் வளர்ச்சியை அதிகரிக்க பல நடவடிக்கைகள் எடுக்கப்பட்டு உள்ளன. 25 ஆயிரம் கோடியாக இருந்த விவசாய மானியம், 90 ஆயிரம் கோடி ரூபாயாக அதிகரிக்கப்பட்டு உள்ளது.</p>
<p class="content">மாணவர்கள் இதுவரை வாங்கிய கல்விக் கடன்களின் வட்டி முழுவதும் ரத்து செய்யப்பட்டு உள்ளது. இதன் மூலம் கோடிக்கணக்கான மாணவர்கள் பயனடைவார்கள். கார் டூ-வீலர் செல்போன் போன்ற பொருள்களுக்கான கலால் வரி குறைக்கப்பட்டுள்ளது. வனத் துறைக்கு சொந்தமான 1.8 லட்சம் ஹெக்டேர் நிலம் பழங்குடி மக்களுக்கு உரிமையாக்கப்பட்டு உள்ளது.</p>
<p class="content">இந்த பட்ஜெட், எளியவர்களில் எளியவர்களுக்கும் வறியவர்களில் வறியவர்களுக்குமான பட்ஜெட் என்பதில் சந்தேகம் இல்லை'' என்றார்.</p>
<p class="content">- <span style="color: #0000ff">ஜோ.ஸ்டாலின்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'சாமானியன் மீது சுமத்தப்பட்ட வீண் பழி இது!''</div>
<div class="subtitle1">ராஜீவ் படுகொலை கைதியின் வாக்குமூலம்</div>
<div class="subtitle2"></div>
<div class="content" style="border-top:1px solid #DDD;">
<p class="content">''விருதுநகர் மாவட்டம் அருப்புக்கோட்டையில் 1970-ம் ஆண்டு பிறந்தேன். அப்பா தமிழக அரசின் வேளாண் துறையில் அதிகாரியாகப் பணிபுரிந்தார். அம்மா இல்லத்தரசி. 1983-ம் ஆண்டு ஜூலை மாதத்தில் ஈழத்தமிழர் பிரச்னை தமிழகத்தில் கொழுந்துவிட்டு எரியத் தொடங்கியது. நம் மக்களுக்காக உணர்வுபூர்வமாகப் பலரும் உதவ முன்வந்த காலம் அது. அந்த உணர்வுபூர்வமான எழுச்சி <img align="right" width="300" height="522" alt="" src="http://cdnw.vikatan.com/jv/2014/02/zjexod/images/p38.jpg">எனக்குள்ளும் பெரிய தாக்கத்தை ஏற்படுத்தியது. வீட்டைவிட்டு வெளியேறி ராமேஸ்வரம் சென்றேன். அங்கு ஓர் அகதி இளைஞனின் அறிமுகம் கிடைத்தது. இருவரும் அகதிகள் படகொன்றில் 'மன்னார்’ சென்றடைந்தோம். அதற்கடுத்த வாரம் விடுதலைப் புலிகளின் பாசறையில் மிகுந்த மன விருப்பத்தோடு போய் சேர்ந்தேன். விடுதலைப் புலிகள் இயக்கத்தில் 1986-ம் ஆண்டு நடுப்பகுதியிலிருந்து 1989-ம் ஆண்டு இறுதி வரை உறுப்பினராக இருந்தேன். அதன்பின் இயக்கத்தில் இருந்து விலகி தமிழகம் திரும்பி 'தமிழ் தேசிய மீட்பு முன்னணி’ என்ற பெயரில் ஓர் அரசியல் - சமூக அமைப்பைத் தோற்றுவித்தேன். அப்போது நான் தமிழகத்தில் புலிகளின் ஆதரவாளன் மட்டுமே. அந்த சமயத்தில்தான் 21 மே 1991-ம் ஆண்டு ஸ்ரீபெரும்புத்தூரில் ராஜீவ் காந்தி கொல்லப்பட்ட செய்தி தேசத்தையே உலுக்கியது. எல்லோரையும் போல எனக்கும் அந்த செய்தி ஊடகங்கள் வழியாகத்தான் தெரிந்தது.</p>
<p class="content"> </p>
<p class="content">சம்பவம் நடந்து இரண்டு தினங்கள் கழித்து, சிவராசன் என்னிடம் அடைக்கலம் நாடி வந்தார். அவருக்கு உதவி புரிந்தேன். இவர் எதற்காக என்னிடம் அடைக்கலம் கேட்டார் என்பதுகூட அப்போது எனக்குத் தெரியாது. ஒரு மனிதாபிமான அடிப்படையில்தான் உதவி புரிந்தேன். ஆனால், என்மீது பல்வேறு விதமான குற்றச்சாட்டுகளை எல்லாம் சி.பி.ஐ. அவிழ்த்துவிட்டது.</p>
<p class="content">ஒரு விஷயத்தைத் தெளிவுபடுத்த விரும்புகிறேன். நான் சிறையில் அடைப்பட்டு இருக்கும் இந்த 22  ஆண்டுகளாக, என்ன சொல்ல வருகிறேன் என்று யாரும் காது கொடுத்து கேட்க முன்வரவில்லை. அன்று சி.பி.ஐ-யால் சுமத்தப்பட்ட குற்றச்சாட்டுகளுக்கு உச்ச நீதிமன்றத்தில் அதற்கான தண்டனையும் வழங்கப்பட்டது.</p>
<p class="content">உலகின் சக்தி வாய்ந்த ஒருவரின் மீதான கொலைப் பழியை, சதித்திட்டத்தை, என்னைப் போன்ற சாமானி யர்களின் தலையில் சுமத்தியிருப்பது எப்படி நியாயம்? ராஜீவ் காந்தி கொலைச் சதியைப் புரிந்தவர்கள், பாகிஸ்தான், சீனா, அமெரிக்கா, இஸ்ரேல், பிரிட்டன், இலங்கை போன்ற நாடுகளும், இந்தியாவின் காஷ்மீர், பஞ்சாப், அஸ்ஸாம், நாகலாந்து, மணிப்பூர், நக்சல் தீவிரவாதிகளும்தான் என்பதை சந்தேகத்துக்கு இடமின்றி நிரூபிக்க முடியும். அவற்றுக்கான ஆவணங்கள் ஜெயின் கமிஷனில் குவிந்து கிடந்தன. நரசிம்மராவ், சந்திரா சுவாமி, சுப்பிரமணியன் சுவாமி குழுவினர் மீதான புகார்கள், சான்றாவணங்கள் இருக்கின்றன. ஆனால், இன்று வரை அவர்கள் விசாரிக்கப்படவும் இல்லை, உரிய பதில் கிடைக்கவும் இல்லை. நான் தகவல் அறியும் உரிமை சட்டத்தில் இந்தக் கேள்விகளை எல்லாம் கேட்டேன். ஆனால், 'ஃபைல்கள் அனைத்தும் தொலைந்துவிட்டன’ என எனக்கு பிரதமர் அலுவலகமும் உள்துறை அமைச்சகமும் பதில் அனுப்பி இருக்கிறார்கள். 15 ஆண்டுகளுக்கு மேலாக, 100 கோடி ரூபாய்க்கு மேல் செலவு செய்துவிட்டு இன்னும் உண்மைச் சதியாளர்கள் யார், ராஜீவைக் கொன்ற வெடிகுண்டைத் தயாரித்தது யார், அது எங்கிருந்து, யாரால், யாருக்காக அனுப்பப்பட்டது என்பது 'துளி’ கூட கண்டுபிடிக்கப்படவில்லை.</p>
<p class="content">இப்போது பேரறிவாளனின் வாக்குமூலத்தை, தான் மாற்றி எழுதியதாக சி.பி.ஐ. அதிகாரி தியாகராஜன் சொல்லி இருக்கிறார். அவர் எழுதிய இந்த பொய்யான வாக்குமூலத்தால்தான் நாங்கள் இப்போது தண்டனை அனுபவித்து வருகிறோம்.</p>
<p class="content">இந்த வழக்கில் தமிழ் உணர்வாளர்களும் மனித உரிமை ஆர்வலர்களும் ஒருங்கிணைந்து என்னைப் போன்ற 26 பேருக்கும் கை கொடுத்த ஒரே சந்தர்ப்பம் 1998-ம் ஆண்டு நிகழ்ந்தது. 26 பேருக்கும் தூக்கு என தீர்ப்பு சொன்னபோது அய்யா பழ.நெடுமாறன் தலைமையில் 26 பேர் உயிர் காப்பு இயக்கம் ஒன்று தொடங்கப்பட்டு, மக்களிடம் நிதி சேகரித்து மூத்த வழக்கறிஞர் ஒருவரை அமர்த்தி உச்ச நீதிமன்றத்தில் மேல் முறையீடு செய்தனர். அதன் காரணமாக 19 பேர் விடுதலையாகி, மேலும் நால்வரின் தூக்குத் தண்டனை ஆயுள் தண்டனையாகக் குறைந்தது. முதல்வர் ஜெயலலிதா மனது வைத்தால் நாங்கள் விடுதலைக் காற்றைச் சுவாசிக்க முடியும். எனக்கு ஆயுள் தண்டனை கிடைத்து இத்தனை ஆண்டுகள் நாங்கள் சிறை வாழ்க்கையின் இருளிலேயே இருந்துவிட்டோம். விடுதலை என்றுதான் கிடைக்குமோ? வெளிச்சம் ஏற்படுமா?' என்று கேட்கிறார் ரவிச்சந்திரன்.</p>
<p class="content">நீதிமன்றமும் மத்திய மாநில அரசுகளும் பதில் அளிக்க வேண்டிய கேள்வி இது!</p>
<p class="content"><span style="color: #0000ff">- நா.சிபிச்சக்கரவர்த்தி</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செய்தியும் சிந்தனையும்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="899" alt="" src="http://cdnw.vikatan.com/jv/2014/02/zjexod/images/p41.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே..</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="476" height="1200" alt="" src="http://cdnw.vikatan.com/jv/2014/02/zjexod/images/p40.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வெடிகுண்டு திகிலில் மதுரை</div>
<div class="subtitle1"></div>
<div class="content" style="border-top:1px solid #DDD;">
<p class="content"><img align="left" width="300" height="429" alt="" src="http://cdnw.vikatan.com/jv/2014/02/zjexod/images/p2.jpg">பிரிக்க முடியாததது, எதுவோ? என்று இன்று தருமி கேட்டால், 'மதுரையும் வெடிகுண்டுகளும்’ என்று அந்த சிவபெருமானே பட்டென்று பதில் சொல்லிவிடுவார்போல!</p>
<p class="content"> </p>
<p class="content">இரண்டு வருடங்களுக்கு முன்பு, பி.ஜே.பி. தலைவர் அத்வானி செல்கின்ற பாதையில் வெடிகுண்டுகள் வைக்கப்பட்டதாகச் சிலரை கைது செய்தது போலீஸ். அதன் பிறகு 10 வெடிகுண்டு சம்பவங்கள் அரங்கேறிவிட்டன. கடந்த வாரம் நாஞ்சில் சம்பத் கலந்துகொள்ள இருந்த அ.தி.மு.க. பொதுக்கூட்ட மேடையில் வெடிகுண்டு(!) வெடித்து மேடையின் பின்புறம் எரிந்து சாம்பலானது. அந்த வழக்கில் குற்றவாளி யார் என்பதை போலீஸால் கண்டுபிடிக்க முடியாத சூழ்நிலையில் அதை, பட்டாசு வெடித்ததால் ஏற்பட்ட தீ விபத்தாக போலீஸ் சொன்னது.</p>
<p class="content">அடுத்த சில நாட்களில் உத்தங்குடியில் ரிலையன்ஸ் ஹோல்சேல் மார்க்கெட் அருகில் பவர்ஃபுல்லான வெடிகுண்டு கண்டுபிடித்து அழிக்கப்பட்டது. அது வெடித்திருந்தால் அரை கிலோ மீட்டர் தூரத்துக்குப் பாதிப்பு இருந்திருக்கும் என்றும் சொல்லப்பட்டது.</p>
<p class="content">ஆரம்பத்தில் ஒன்றும் சொல்லாத போலீஸ், இப்போது தமிழ் தீவிரவாத அமைப்புகள் சம்பந்தப்பட்டிருக்கலாம் என்றும் அதற்கு ஆதாரமாகத் துண்டுப் பிரசுரம் ஒன்று கிடைத்திருப்பதாகவும் சொல்கிறது.    </p>
<p class="content">இந்த நிலையில்தான், 15-ம் தேதி மாலை ஆறு மணியளவில் கீழவாசல் வெங்காய மார்க்கெட் பகுதியில், மர்மப் பை ஒன்றைப் பார்த்த ஆட்டோக்காரர்கள் சந்தேகத்துடன் திறந்து பார்த்தபோது வெடிகுண்டுப் பொருட்கள் இருப்பதைப் பார்த்துப் பதறினர். அந்தப் பையில் ஒரு சோப் டப்பா, 150 கிராம் அளவில் சணல் உருண்டை, ஒயருடன் இணைக்கப்பட்ட டைமர், அரை லிட்டர் கேனில் பெட்ரோல், நான்கு சிறிய பேட்டரிகள் இருந்தன.</p>
<p class="content"><img align="right" width="300" height="329" alt="" src="http://cdnw.vikatan.com/jv/2014/02/zjexod/images/p3.jpg">வெடிப்பொருட்கள் கைப்பற்றப்பட்ட இடத்தில் அ.தி.மு.க. கவுன்சிலரும் மாநகராட்சி நகரமைப்புக் குழுத் தலைவருமான ராஜலிங்கத்தின் அலுவலகமும் அவரது தந்தையின் லாரி புக்கிங் அலுவலகமும் உள்ளன. இதற்கு சேதம் ஏற்படுத்திட திட்டம் வகுத்தார்களா என்ற ரீதியில் போலீஸ் இப்போது விசாரணையில் இறங்கியுள்ளனர்.</p>
<p class="content">இது சம்பந்தமாக அ.தி.மு.க. கவுன்சிலர் ராஜலிங்கத்திடம் பேசினோம். ''யாரு பண்ணுனாங்கன்னு தெரியலை சார். எனக்கு எதிரி எல்லாம் யாரும் இல்லை. எதுக்காக இந்த மிரட்டல்னு தெரியலை. போலீஸ் விசாரிச்சுட்டுருக்காங்க. பார்ப்போம்'' என்றார்.</p>
<p class="content">சில மாதங்களுக்கு முன் நெல்பேட்டையில் அக்பர் அலி என்ற வழக்கறிஞரின் காரிலும் இதே வகையான பெட்ரோல் கலந்த பாம் வெடித்தது. இதுவரை அதில் குற்றவாளிகள் பிடிபடவில்லை.</p>
<p class="content">இந்த நிலையில், மதுரை அண்ணாநகர் பகுதி வைகை காலனியில் வசிக்கும் 33-வது வார்டு செயலாளர் தி.மு.க. பிரமுகர் மருதுபாண்டி என்பவரின் வீட்டு வாசலில் பெட்ரோல் பாம் ஒன்று 17-ம் தேதி கண்டெடுக்கப்பட்டது. ஆனால், வெடிக்கவில்லை. இவர் அழகிரி ஆதரவாளர். 17-ம் தேதி காலை ஊர் வந்தவரின் வீட்டு வாசலில் பெட்ரோல் பாம் வெடிக்காமல் இருந்ததைக் கண்டு போலீஸுக்குத் தகவல் கொடுத்தார். இது உட்கட்சிப் பிரச்னையால் நிகழத்தப்பட்டதா, அல்லது வேறு ஏதும் பின்னணியா என்று போலீஸ் தலையைப் பிய்த்துக்கொள்கிறார்கள்.</p>
<p class="content">இந்த நிலையில் ரிலையன்ஸ் ஹோல்சேல் மார்க்கெட் அருகில் வெடிகுண்டு அருகே கிடந்த துண்டுப் பிரசுரத்தில் 'தமிழ்நாடு விடுதலைப் படை’ என்ற பெயர் இருந்ததைப் போலீஸார் தெரிவித்துள்ளனர். 'சிறு வணிகர்களை அழிக்கும் பன்னாட்டு நிறுவனங்களுக்கு வழிவிடக் கூடாது. மீத்தேன் வாயு எடுக்கவும் கெயில் நிறுவனத்துக்கு விவசாய நிலங்களை வழங்கக் கூடாது. கூடங்குளம், கல்பாக்கம் அணு உலைகளை அகற்ற வேண்டும். கூடங்குளம் போராட்டக்காரர்கள் மீதான வழக்குகளை வாபஸ் வாங்க வேண்டும். கச்சத்தீவில் மீனவர்களுக்கு மீன் பிடிக்கும் உரிமையை மறுக்கக் கூடாது. இலங்கை ராணுவத்துடன் இந்திய ராணுவம் கூட்டுப் பயிற்சியில் ஈடுபடக் கூடாது''- இப்படி பல்வேறு கோரிக்கைகள் அந்தப் பிரசுரத்தில் இடம்பெற்றுள்ளன.</p>
<p style="text-align: center"><img align="middle" width="485" height="252" alt="" src="http://cdnw.vikatan.com/jv/2014/02/zjexod/images/p3a.jpg"></p>
<p class="content">கடலூர், பெரம்பலூர், அரியலூர் ஏரியாவில் உள்ள முந்திரிக் காடுகளை மையமாக வைத்து உருவான தமிழ்நாடு விடுதலைப் படை இயக்கத்தைச் சேர்ந்த யாரோதான் இந்த வெடிகுண்டுகளைத் தயாரித்து வைத்திருக்கலாம் என்ற கோணத்தில் மதுரை போலீஸ் முதலில் விசாரித்தது. இதையடுத்து, தமிழ்நாடு விடுதலைப் படை (டி.என்.எல்.ஏ), தமிழ் தேசிய மீட்சிப் படை(டி.என்.ஆர்.டி) ஆகிய இயக்கங்களைச் சேர்ந்தவர்களை கியூ பிரிவு போலீஸார் தேடினர். அவர்களில் பெரும்பாலானவர்கள் திருமணம் செய்துகொண்டு ஏதாவது வேலையில் இருப்பது தெரிந்தது. ஒரு சிலர்தான் தலைமறைவாக இருக்கின்றனர். அவர்களும் வயதானவர்கள். அவர்கள் ஆக்டிவ்-ஆக இல்லை. குறிப்பாக, பழனியைச் சேர்ந்த பிரமுகர் ஒருவர் கடந்த பல வருடங்களாகத் தலைமறைவாக இருக்கிறார். தமிழ் தேசிய மீட்சிப் படையில் இருந்த அவர் போலீஸில் சிக்கவில்லை. அவர் மீது போலீஸின் சந்தேகம் பதிந்துள்ளது. இதுபற்றி மதுரையில் உள்ள போலீஸ் அதிகாரி ஒருவர் கூறும்போது, ''போலீஸ் பக்ரூதீன் பிடிபட்ட கோபத்தில் அவரின் விசுவாசிகள் சிலர் ஏதாவது சதியை அரங்கேற்ற நேரம் பார்த்துக்கொண்டிருந்தனர். தங்கள் பெயரில் அதை செய்ய விரும்பவில்லை. முடங்கிப்போன தமிழ்நாடு விடுதலைப் படை இயக்கத்தின் பெயரில் போட்டு தப்பிக்கப் பார்க்கிறார்களோ என்ற சந்தேகம் எங்களுக்கு எழுந்துள்ளது. மதுரை ஒரு முன்னோட்டம்தான். அடுத்து வேறு எங்காவது வெடிகுண்டு சதியை அவர்கள் நடத்திவிட்டு, 'எங்கள் மீது சந்தேகப்படுகிறீர்களே? ஏன் இதை தமிழ்நாடு விடுதலைப் படையினர் செய்திருக்கக் கூடாது?’ என்று கேள்வி எழுப்புவார்கள். அல்லது, தமிழ்நாடு விடுதலைப் படையைச் சேர்ந்த அந்தக் காலத்துப் பிரமுர்கள் யாராவது பக்ருதீன் ஆட்களுடன் கூட்டு சேர்ந்திருக்கிறார்களா என்றும் விசாரிக்கிறோம்'' என்றார்.</p>
<p class="content">காவல் துறையினர் முழு மூச்சோடு களம் இறங்கி, உண்மையான குற்றவாளிகளைக் கண்டுபிடிக்க  வேண்டிய தருணம் இது.</p>
<p class="content">- <span style="color: #0000ff">கனிஷ்கா, செ.சல்மான்</span>,</p>
<p class="content">டி.பி.ஜி.சாமுவேல் டேவிட் டில்டன்  </p>
<p class="content">படங்கள்: பா.காளிமுத்து</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">உடம்பெல்லாம் பவுடர்... ரத்தம் சிந்திய கால்கள்!</div>
<div class="subtitle1">நடுங்கவைக்கும் பூங்கொடி கொலை</div>
<div class="subtitle2"></div>
<div class="content" style="border-top:1px solid #DDD;">
<p class="content">''ராத்திரி தூங்கும்போது 'என் பொறந்தநாளுக்கு புதுத் துணி வாங்கி தருவியாம்மா’ன்னு கேட்டா. 'வாங்கி தர்றேன் பாப்பா. மணி 11 ஆகுது தூங்கு’ன்னு தூங்க வெச்சேனே... பாவிங்க இப்படி அவளை நிர்வாணமா தொங்கவிட்டுட்டானுங்களே! இனி நான் யாருக்கு புதுத் துணி வாங்கித்தருவேன்?'' தலையில் அடித்தபடி கதறுகிறார் பழனியம்மா. மனிதம் மரத்துப் போனதன் அடையாளம் இந்தச் சம்பவம்!</p>
<p class="content"> சேலம் வாழப்பாடி அருகே உள்ள சென்றாயன்பாளையத்தைச் சேர்ந்தவர்வர்கள் பரமசிவம்- பழனியம்மா தம்பதியர். இவர்களது மகள் பூங்கொடி. கடந்த 14-ம் தேதி இரவு பெற்றோருடன் வீட்டுக்குள் தூங்கிய 10 வயது சிறுமி பூங்கொடியை நள்ளிரவில் கடத்திச் சென்று பாலியல் பலாத்காரம்செய்து மரத்தில் நிர்வாணமாக தொடங்கவிட்டுள்ளனர் பாவிகள்.  </p>
<p style="text-align: center"><img align="middle" width="437" height="275" alt="" src="http://cdnw.vikatan.com/jv/2014/02/zjexod/images/p24a.jpg"></p>
<p class="content">மறுநாள், குழந்தையைக் காணவில்லை என்று பெற்றோர்கள் வாழப்பாடி காவல் நிலையத்தில் புகார் கொடுத்துவிட்டு வரும்போது, வீட்டில் இருந்து ஒரு கிலோ மீட்டர் தூரத்தில் உள்ள பெருமாள் கரட்டின் மேல் உள்ள குகையில் ஒரு வேப்பமரத்தில் பூங்கொடி நிர்வாணமாகத் தொங்குவதாக சிலர் சொல்ல... அங்கே போய் பார்த்து வெடித்துத் துடித்துள்ளனர் அவரது பெற்றோர். பெண் உறுப்பில் இருந்து கால் வரை ரத்தம் வடிந்த நிலையில் உடல் முழுக்க பவுடர் பூசப்பட்டு நிர்வாணமாகத் தொங்கிக்கொண்டிருந்தது பூங்கொடியின் உடல். இந்தக் கொடூர செயலைச் செய்த காமக் கொடூரர்களைக் கைதுசெய்யும் வரை உடலை பிரேதப் பரிசோதனைக்கு அனுப்ப விட மாட்டோம் என்று சாலை மறியல் செய்தனர் மக்கள்.</p>
<p class="content">'சீக்கிரமே கண்டுபிடித்துவிடுவோம்’ என்று காவல் துறையினர் வாக்குறுதி கொடுக்க... சேலம் அரசு மருத்துவமனையில் வீடியோ பதிவுகளோடு பிரேதப் பரிசோதனை செய்யப்பட்டது. பெண் உறுப்பில் பலத்த காயங்களும் முகம், கை, கால், நெஞ்சு, தொடை பகுதிகளில் கீறல்களோடு தலைவிரி கோலமாக, சிறுமி பூங்கொடி கிடத்தப்பட்டு இருந்ததைப் பார்த்து பலரும் கதறி அழுதனர்.</p>
<p class="content">''இரவு, பகல்னு பாக்காம மத்தவங்க மானத்தைக் காக்க நெசவு நெய்றேன். ஆனா, என் பொண்ணை இப்படி நிர்வாணமா தொங்கவிட்டுட்டானுகளே பாவிங்க... அவனுக நல்லா இருப்பாங்களா? நாசமா போயிடுவாங்க'' என்று கதறிக் கொண்டிருந்த பூங்கொடியின் அப்பா பரமசிவம், ''எங்களுக்கு பூபதி, பூங்கொடி, பூஞ்சோலைனு மூணு குழந்தைங்க. பூபதி 8-ம் வகுப்பு படிக்கிறான். கடைசி பிள்ளை பூஞ்சோலை 2-ம் வகுப்பு படிக்குது. 5-வது படிக்கும் நடுப்பொண்ணு பூங்கொடிக்குதான் இந்த நிலைமை.</p>
<p style="text-align: center"><img align="middle" width="580" height="316" alt="" src="http://cdnw.vikatan.com/jv/2014/02/zjexod/images/p24.jpg"></p>
<p class="content">மூணு பேரும் என் கூடவேதான் இருப்பாங்க. பூங்கொடி ரொம்ப அழகும் அறிவும் உள்ள பொண்ணு. எழுத்து கூட்டாமலேயே கடகடனு படிக்கும். ஸ்கூல்ல முதல் மார்க் வாங்கும். எங்க வீட்லயே தறி போட்டிருக்கோம். நானும் என் மனைவியும் தறி ஓட்டுவோம். சம்பவம் நடந்த அன்னிக்கு ராத்திரி 11 மணி வரை வீட்ல தறி போட்டுட்டு என் மனைவிகூட பெரிய பாப்பாவும் சின்ன பாப்பாவும் கட்டில்ல படுத்துட்டாங்க. நானும் பையனும் கீழ படுத்துகிட்டோம்.</p>
<p class="content">பகல் முழுக்க தறி ஓட்டினதால், அலுப்புல தூங்கிட்டேன். விடியற்காலை 4.30 மணிக்கு முழிச்சுப் பார்த்தா பூங்கொடியைக் காணலை. பல இடங்களுக்கு ஓடிப்போய் பார்த்தும் கிடைக்கலை கடைசியாக இந்தக் கரட்டுல இப்படி தொங்கிட்டு இருக்கு'' என்று தலையில் அடித்துக்கொண்டு அழுதார்.</p>
<p class="content">சற்று நேரம் கழித்து, ''எங்க வீட்டுக்குப் பக்கத்தில் பூபதின்னு ஒருத்தர் புதுசா கடை வெச்சிருக்காரு. அவருதான் அடிக்கடி குழந்தைகளுக்கு மிட்டாய், பரிசு பொருட்கள்னு கொடுப்பாரு. அவர்தான் 'நைட் ஒரு மணிக்கு பாப்பா கத்தினதைக்  கேட்டேன். நீங்களும் முன்னாடி போறீங்கன்னு அசால்ட்டா இருந்துட்டேன்’னு சொன்னாரு. அப்ப ஒரு வார்த்தை எங்ககிட்ட சொல்லி இருந்தா குழந்தையைக் காப்பாற்றி இருக்கலாம். எங்க ஊருக்குப் பக்கத்தில் சம்பந்தம் பவர்லூம் மில் இருக்கு. அங்க இருந்து தினமும் 20 பசங்க ராத்திரி கரட்டுல வந்து குடிச்சுட்டு சத்தம் போட்டுட்டு இருப்பாங்க. அவங்க யாராவது செஞ்சிருப்பாங்களோ என்னமோ தெரியலை'' என்று தொடர்ந்து அழ ஆரம்பித்தார்.</p>
<p class="content">இதுபற்றி வாழப்பாடி டி.எஸ்.பி-யான மாதவனிடம் கேட்டபோது, ''மனிதத்தன்மை இல்லாமல் இந்தக் கொடூரத்தை செய்த அந்த மிருகத்தை  கூடிய சீக்கிரத்தில் கண்டுபிடிப்போம். இதை உள்ளூரில் இருப்பவர்கள்தான் செய்திருக்க வேண்டும். அந்தக் குழந்தையை மரத்தில் தொங்கவிடுவதற்காகக் பயன்படுத்திய சேலையைப் பக்கத்து வீட்டில் இருந்துதான் எடுத்துச் சென்றிருக்கிறார்கள்'' என்றார்.</p>
<p class="content">தலைநகரில் நடந்த பாலியல் வன்முறைக்கு ஆட்சியாளர்களை ஆட்டிவைத்தவர்களும், தமிழகத்தில் ஆர்ப்பரித்தவர்களும் எங்கே போனார்கள். டெல்லிக்கு ஒரு நீதி. த,மிழகத்துக்கு ஒரு நீதியா?</p>
<p class="content"><span style="color: #0000ff">- வீ.கே.ரமேஷ் </span></p>
<p class="content">படங்கள்: எம்.விஜயகுமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மகாத்மா முதல் மன்மோகன் வரை!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="128" alt="" src="http://cdnw.vikatan.com/jv/2014/02/zjexod/images/p30a.jpg"></p>
<p class="content">உண்மையில் அன்று ஆட்சி செய்தவர் சஞ்சய் காந்தி என்றால், அவரது வலது கரமாக இருந்தவர் வி.சி.சுக்லா என்று சுருக்கமாக அறியப்படும் வித்யா சரண் சுக்லா. அவசரநிலைப் பிரகடனம் செய்யப்பட்ட காலகட்டத்தில் மத்திய செய்தி ஒலிபரப்புத் துறை அமைச்சராக இருந்தவர் ஐ.கே.குஜ்ரால். தங்களுக்குச் சாதகமான செய்திகள் மட்டுமே வரவேண்டும் என்று விரும்பிய இந்திராவும் சஞ்சயும் அதற்காக ஏராளமான கட்டுப்பாடுகளை விதித்தனர். அவை அனைத்தையும் குஜ்ரால் அலுவலகத்தில் இருந்து சொல்லச் சொன்னார்கள். இந்திராவுக்கு ஆதரவாக முழக்கமிடுவதற்காக டெல்லிக்குள் தினமும் காங்கிரஸ் தொண்டர்கள் அழைத்துவரப்பட்டார்கள் அல்லவா? அந்தச் செய்திகளையும் அவர்களது புகைப்படங்களையும் அனைத்துப் பத்திரிகைகளும் கட்டாயம் வெளியிட வேண்டும் என்று குஜ்ரால் மூலமாக அனைத்து பத்திரிகை அலுவலகங்களுக்கும் சொல்லச் சொன்னார் சஞ்சய். 'இது என்னுடைய வேலை அல்ல’ என்றார் குஜ்ரால். 'அப்படியானால் உங்களுக்கு இங்கு வேலை இல்லை’ என்று சொல்லி திட்டங்களுக்கான துறைக்கு அனுப்பினார்கள்.அப்போது சஞ்சய் காந்தி சொன்னதைச் செய்பவராக, அவர் சொல்லாததையும் செய்பவராக வி.சி.சுக்லா வந்தார்!</p>
<p class="content"> </p>
<p class="content">இந்திரா காந்தியின் பிரசார தளபதியாக எமெர்ஜென்சி காலத்தில் நியமிக்கப்பட்டதும், 'அதுவரை ஆல் இந்தியா ரேடியோவின் ஸ்டேஷன் இயக்குநர்கள், அதிகாரிகள் வைத்திருந்தது அனைத்தும் தவறான கொள்கைகள்; அதைத் திருத்திக்கொண்டு, தான் காட்டுகிற வழிமுறையில் நடக்க வேண்டும்; தங்களின் சிந்தனைப் போக்கை மாற்றிக்கொள்ள வேண்டும்’ என்று எச்சரித்தார். எல்லாவற்றையும் கவனிப்பதையும், தணிக்கை செய்வதையும் கட்டாயம் செய்ய வேண்டும் என்றும் ஆணைகள் பறந்தன. கூடவே, யார் யாரெல்லாம் துரோகிகளாக இருக்கக் கூடுமோ அவர்களின் நெடிய பட்டியலும் வேண்டும் என்றும் ஆணைகள் பறந்தன.</p>
<p class="content">அப்போது இருந்த எல்லா இதழ்களின் ஆசிரியர்கள், நிருபர்களைப் பற்றிய விவரமான பட்டியல் தயாராக வேண்டும் என்றும், அவர்களின் கடந்த காலம் பற்றியும் விரிவான அறிக்கைகள் வேண்டும் <img align="right" width="400" height="485" alt="" src="http://cdnw.vikatan.com/jv/2014/02/zjexod/images/p30.jpg">என்றும் ஆணைகள் பறந்தன. இப்படி அரட்டி உருட்டி வேலை வாங்கிய சுக்லாவுக்கு, செம பவ்யமான இன்னொரு முகமும் இருந்தது. காலை, மாலை இருவேளையிலும் சஞ்சய் காந்தியைப் பார்த்து அவருக்கு அடிபணிவதைத் தன்னுடைய முக்கியக் கடமையாக வைத்திருந்தார்.</p>
<p class="content">செய்தி மற்றும் ஒலிபரப்புத் துறை அமைச்சர் ஆனதும் சுக்லா தனக்கு நம்பகமான கே.என்.பிரசாத் என்கிற காவல் துறை அதிகாரியை அமைச்சகத்துக்குள் கொண்டுவந்தார். அவருக்கு வெளிநாடு வரை சென்று பல்வேறு  உளவு டெக்னிக்குகள் அறிந்து வந்த அனுபவம் உண்டு. அவர் உளவறிந்து தந்த தகவல்களை அன்றைய காங்கிரஸ் கட்சியின் கிச்சன் கேபினெட் ஆட்களான தேவ் காந்த் பரூவா, ரஜினி படேல் மற்றும் சித்தார்த் சங்கர் ரே போன்றவர்களிடம்... அதாவது, தன்னை இந்த இடத்துக்குக் கொண்டுவரக் காரணமான ஆட்களிடம் கொண்டுபோய் சேர்த்து நல்ல பேர் வாங்கினார் சுக்லா.</p>
<p class="content">இந்த மூவர் கூட்டணிதான் சுக்லாவை 75-ல் நடந்த குஜராத் சட்டமன்றத் தேர்தலில் பணியாற்ற இந்திராவிடம் பரிந்துரை செய்தது. இந்திரா காந்தியை இளமையான, வலிமை மிகுந்த, நேர்மையான, மாற்றத்துக்கான தலைவராக அங்கே விளம்பரப்படுத்துவதை கச்சிதமாக செய்திருந்தார் சுக்லா. அதன் அடுத்த பலன்தான் குஜ்ரால் இடத்துக்கு இதே மூவர் அணி அவரைக் கொண்டுவந்தது.</p>
<p class="content">வானொலி நிலைய இயக்குநர்களுடன் நடந்த கூட்டத்தில், 'ஜெயப்பிரகாஷ் நாராயணன் உள்ளிட்ட எதிர்க்கட்சித் தலைவர்கள் சொல்வதை வெளியிடக் கூடாது. 60 கோடி மக்களின் ஒரே தலைவி இந்திரா'' என்று சொன்னார். ''கட்சியே அரசாங்கம். ஆகவே, காங்கிரஸ் கட்சியின் நடவடிக்கைகளை மட்டும் வெளியிட்டால் போதுமானது'' என்றும் சொன்னார். அப்போது ஒரு இயக்குநர், ''அது எப்படிச் சரியாகும்! கட்சி, அரசு இரண்டும் வேறுவேறு அல்லவா?'' என்று கேட்க, ''கட்சிக்கு உங்களை வேலை செய்யச் சொல்லவில்லை. கட்சிதான் ஆட்சி செய்கிறது. அதன் கொள்கைகளை அமல்படுத்துங்கள் என்றுதான் சொன்னேன்!'' என்று பல்லைக் கடித்துக்கொண்டு சொன்னார் சுக்லா. பின்னர் ஒரு வாரத்துக்குள் அந்த அதிகாரி தூக்கி அடிக்கப்பட்டார்.</p>
<p class="content">அடுத்து வெளிநாட்டு இதழ்களின் நிருபர்கள் கூட்டம் ஒன்றைக் கூட்டினார் சுக்லா. 'தணிக்கையை மீறி செய்தி வெளியிட்டால் நாட்டைவிட்டு வெளியேற்றப்படுவீர்கள்’ என்று எச்சரித்தார். 'இது எச்சரிக்கையோ, பயமுறுத்தலோ இல்லை. ஒரு வெற்று வாசகம்’ என்றும் கவனமாகச் சொன்னார் சுக்லா. அதை வாஷிங்டன் போஸ்ட் நிருபர் லீவிஸ் சிமன்ஸ் எழுதுவதை பார்த்ததும், 'ஏன் அதை எழுதுகிறீர்கள்? அவையெல்லாம் ரிப்போர்டிங் அல்ல!'' என்று அலறினார் சுக்லா. பின்னர், 'உங்களின் கட்டுரைகளைக் கொண்டு மட்டுமல்லாமல், உங்களின்  இதழ்கள் என்ன செய்தி எழுதுகின்றன, அவர்களைப் பற்றி உள்துறையில் இருக்கும் கோப்புகள் எல்லாவற்றையும் கொண்டே நடவடிக்கை இருக்கும்’ என்றும் மறைமுகமாக மிரட்டினார்.</p>
<p class="content">'இதழ்கள் அறத்தோடு இருக்க வேண்டும்’ என்று சுக்லா வகுப்பெடுக்க... பி.பி.சி. நிருபர் எழுந்து, ''நாங்கள் அறத்தோடுதான் இருக்கிறோம். ஆனால், நீங்கள் பேசுகிற எதுவும் அறம் சார்ந்ததாக இல்லவே இல்லை'' என்று சொன்னதும் அங்கே இருந்த நிருபர்கள் கைதட்டினார்கள்! பல்லைக் கடித்தார் சுக்லா!</p>
<p class="content">இதைத் தொடர்ந்து இந்த நிருபர்கள் சிக்கலை அனுபவித்தார்கள். சுக்லா சொன்னதை எழுதிய வாஷிங்டன் போஸ்ட் நிருபர் லீவிஸ் சிமன்ஸ் விரைவில் நாட்டைவிட்டு வெளியேற்றப்படலாம் என்று அமெரிக்காவில் உள்ள அவரது எடிட்டரிடம் இருந்து செய்தி வந்தது.</p>
<p class="content">அப்போது இன்னொரு சங்கதியும் சிமன்ஸுக்கு ஞாபகம் வந்தது. அயல்நாட்டவர் பதிவு அலுவலகத்தில் அவர் ஒவ்வொரு முறை இந்தியா வரும்போதும் பதிவு செய்ய வேண்டும். அடிக்கடி வெளிநாடுகளுக்கு வாஷிங்டன் போஸ்டின் ஆசியா நிருபர் என்கிற முறையில் பறக்க நேர்ந்தபடியால், அவரால் அடிக்கடி பதிவுசெய்ய முடியவில்லை. இதைக்காட்டி நாடு கடத்துவார்கள் என்று பயந்தவராக பதிவு அலுவலகம் போனார்.</p>
<p class="content">''24 மணி நேரத்துக்குள் நாட்டை விட்டு நீங்கள் கிளம்புங்கள்!'' என்று அழுத்திச் சொன்னார்கள் அதிகாரிகள். அதற்கு மறுத்தால் கைது நடவடிக்கை பாயும் என்றும் எச்சரித்தார்கள். சிமன்ஸ், பேங்காக் நகருக்கு அனுப்பப்பட்டபோது அவரின் அனைத்து குறிப்பேடுகளும் கைப்பற்றப்பட்டன. நான்கு மாதங்கள் கழித்து அந்த நோட்டுகள் அவர் கைக்கு வந்தபோது, அவை எண்கள் இடப்பட்டும், பல இடங்களில் முத்திரை பதிக்கப்பட்டும் இருந்தது.</p>
<p class="content">சுக்லா செல்வ வளம் மிகுந்த ஆள். மிக சொகுசான நம்பர் ஏழு, ரேஸ்கோர்ஸ் இல்லத்தில் இருந்த இவர் அதைவிட்டு நீங்க நேர்ந்தாலும், மார்க்கெட் மதிப்புக்கு வாடகை கொடுத்து அங்கேயே தங்குவேன் என்று சொல்கிற அளவுக்கு அவரின் செழிப்பு இருந்தது. அவரின் அப்பா ரவிஷங்கர் சுக்லா மத்தியப்பிரதேச மாநிலத்தின் முதலாவது முதலமைச்சராக இருந்தார். எளிய ஆசிரியராக வாழ்க்கையைத் தொடங்கிய அவர் பல கோடி சொத்துக்களைச் சேர்த்து தன் பொது வாழ்வைக் கழித்தவர். அவர் 70-களில் டெல்லிக்கு சீட் கேட்டு வந்தபோது அவரின் வங்கிக் கணக்கு காட்டப்பட்டு கேள்வி கேட்கப்பட்டதாகவும் அந்த அதிர்ச்சி தாங்காமல் இறந்துபோனதாகவும் டெல்லி வட்டாரத்தில் சொல்லப்படுவது உண்டு.</p>
<p class="content">மத்தியப்பிரேதேச மாநிலத்தின் பல முக்கிய கம்பெனிகளை இவர்கள் வாங்கிக் குவித்தார்கள். சுரங்கங்கள்கூட இவர்களால் விழுங்கப்பட்டது. முடிவெட்டக்கூட ஓபராய் ஹோட்டலுக்குப் போவது சுக்லாவின் பாணியாக இருந்தது. ''இதையெல்லாம் நீங்கள் ஆடம்பரம் என்று எப்படி சொல்கிறீர்கள்?'' என்று இயல்பாகக் கேட்டார் அவர்.</p>
<p class="content">கலாசாரக் காவலராக தன்னைக் காட்டிக்கொண்ட சுக்லா, காம ரசம் பொங்கும் காட்சிகள் இருந்த படங்களை வரவிடாமல் பார்த்துக்கொண்டார். ஆனால், வன்முறை மற்றும் உணர்ச்சியைத் தூண்டும் காட்சிகள் நிறைந்த 'ஷோலே’ படத்தை சஞ்சய்க்கு அமிதாப் நெருக்கம் என்பதால், அப்படியே சென்சார் இல்லாமல் ஓகே செய்தார். சினிமா நிதி கழகத்தின் தலைவராக இருந்த கரஞ்சியா எனும் ஃபிலிம்ஃபேர் இதழின் ஆசிரியர் அந்தப் பதவியை ராஜினாமா செய்தபோது சொன்ன காரணம் என்ன தெரியுமா? 'சுக்லாவை ஒவ்வொரு முறை விமான நிலையத்தில் போய் வரவேற்பது என் வேலையில்லை’ என்றார். வித்யா சின்ஹா எனும் நடிகை வெளிநாட்டுக்குப் போனபோது, 'உங்கள் பெயரிலும் வித்யா உள்ளது, என் பெயரிலும் வித்யா இருக்கிறது’ என்று சொல்லி வழிந்ததாகச் சொல்வார்கள். ராய்ப்பூரில் இந்திராவுக்கு எதிராக இருந்த விஜயலக்ஷ்மி பண்டிட் பேசிய உரையின் 75 வரி செய்தி வானொலியில் வந்ததற்கு டெலிகிராபின் மூலம் அந்தச் செய்தியை பதிவுசெய்த அதிகாரியை உடனடியாக  டிஸ்மிஸ் செய்யச் சொன்னவர் சுக்லா.</p>
<p class="content">கே.என்.பிரசாத், ஏ.கே.வர்மா (இவர் சுக்லாவின் வகுப்புத் தோழர்) ஆகியோர் இதழியல் மற்றும் சினிமா நபர்களை மிரட்டுகிற வேலையைச் சிறப்பாக செய்தார்கள். தயாள் எனும் ஐ.ஏ.எஸ். அதிகாரி பத்திரிகைகள் எதைப் பற்றியும் மூச்சுவிடாமல் இருப்பதைப் பார்த்துக்கொண்டார். கிஷோர் குமார் அரசாங்க விளம்பரத்தில் (குடும்பக் கட்டுப்பாட்டு) நடிக்க மறுத்ததால், அவரது பாடல்களை ஒலிபரப்ப மறுத்தனர். மத்திய தகவல் சர்வீஸ் துறையை ஒட்டுக்கேட்கும் கருவிகள் வாங்கவும், உளவு பார்க்கும் கருவிகள் வாங்கவும் பயன்படுத்திக்கொண்டார் சுக்லா. அவை எங்கே, எதற்குப் போனது என்று தெரியாது. ஒரு கட்டத்தில் பத்திரிகைகளின் ஆசிரியராக யார் இருக்க வேண்டும் என்பதைத் தீர்மானிக்க முயல்கிற அளவுக்கு சுக்லா செயல்பட்டு சஞ்சய் காந்தியின் நன்மதிப்பைப் பெற்றார். ஆனால், உலகம் முழுவதும் இருந்து வெளிவரும் பத்திரிகைகள் நாற்றம் எடுக்கும் அளவுக்கு சுக்லாவைத் திட்டின. ஆனால், அதைப் பற்றி எல்லாம் சுக்லாவுக்குக் கவலையே இருந்தது இல்லை!</p>
<p class="content"><img align="absBottom" width="222" height="31" alt="" src="http://cdnw.vikatan.com/jv/2014/02/zjexod/images/manmohan.jpg"></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
