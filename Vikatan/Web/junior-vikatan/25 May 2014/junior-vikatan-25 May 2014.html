	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மிஸ்டர் கழுகு: சர்வாதிகாரம் கேட்கிறார் ஸ்டாலின்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="110" alt="" src="http://www.vikatan.com/jv/2014/05/yjyyjq/images/p40a.jpg"></p>
<p class="content">ஞாயிற்றுக்கிழமை முழுக்க கோபால​புரம், அண்ணா அறிவாலயம், ஸ்டாலின் வீடு இருக்கும் செனடாப் ரோடு, சி.ஐ.டி காலனி ஆகிய பகுதிகளில் வட்டமடித்து செய்தி திரட்டிய உற்சாகத்துடன் கழுகார் வந்தார்.</p>
<p class="content"> </p>
<p class="content">''ஒரே நாளில் முடிந்துவிட்டதோ?'' என்றோம் இதனைத் தெரிந்துகொண்டு! ''முடிந்துவிட்டது என்று யார் சொன்னது?'' என்று அர்த்தமுள்ள பதிலாகச் சொல்லிவிட்டுச் சொல்ல ஆரம்பித்தார்.</p>
<p class="content"><img align="right" width="307" height="600" alt="" src="http://www.vikatan.com/jv/2014/05/yjyyjq/images/p40.jpg">''நாடாளுமன்றத் தேர்தலில் தி.மு.க கண்ட வரலாறு காணாத தோல்வி, கட்சியின் எதிர்காலம், ஸ்டாலினின் தலைமை, மு.க சகோதரர்களுக்கு இடையிலான உரிமைப் போர், தொண்டர்களிடையே தீராத குழப்பம் என அனைத்தும் கடந்த 18-ம் தேதி உச்சத்தில் இருந்தது. செனடாப் சித்தரஞ்சன் சாலையில் உள்ள மு.க.ஸ்டாலினின் வீட்டில் இருந்துதான், 'ஸ்டாலின் ராஜினாமா’ என்ற செய்தி வந்தது. மதுரை டி.வி.எஸ் நகர் இல்லத்தில் இருந்துகொண்டு, 'ஸ்டாலினின் ராஜினாமா ஒரு நாடகம்!’ என்று அழகிரி முழங்கினார். 'தளபதி ராஜினாமா கடிதம் கொடுத்தார். ஆனால், அதனை தலைவர் ஏற்கவில்லை’ என்று ஸ்டாலின் வீட்டில் வைத்து துரைமுருகன் சொன்னார். கோபாலபுரம் இல்லத்தில் வைத்து பத்திரிகையாளர்களைச் சந்தித்த கருணாநிதி, 'ஸ்டாலின் ராஜினாமா கடிதம் கொடுத்தார் என்ற செய்தி கடைந்தெடுத்த பொய்’ என்றார். சில மணிநேரங்களுக்குள் தி.மு.க-வின் முன்னணித் தலைவர்கள், தொண்டர்கள் என அத்தனை பேரும் குழம்பிப் பதைபதைத்து, 'யார் சொல்வது உண்மை?’ என்று தெரியாமல் திகைத்தனர்.''</p>
<p class="content">''உண்மையில் நடந்ததை நீர் சொல்லும்?''</p>
<p class="content">''தேர்தல் முடிவுகள் இவ்வளவு நெகடிவ்வாக வரும் என்று ஸ்டாலின் நினைக்கவில்லை. 20 இடங்களுக்கு மேல் வரும் என்று அவர் மற்றவர்களிடம் சொன்னாலும், 10 தொகுதியாவது நிச்சயம் கிடைக்கும் என்று எதிர்பார்த்தார். ஆனால், ஒரு தொகுதிகூட வரவில்லை. தேர்தல் முடிவுகள் வந்துகொண்டு இருந்தபோதே ஸ்டாலின் அப்செட் ஆனது பற்றி கடந்த இதழில் சொல்லியிருந்தேன். ரூமுக்குள் போய் பூட்டிக்கொண்ட ஸ்டாலின், யாருடனும் பேசவில்லை. கோபாலபுரம் வீட்டுக்கு துரைமுருகன் போன்றவர்கள் வந்த பிறகு, இவரை அவர்கள் அழைத்த பிறகுதான் போனார். அங்கும் விரக்தியாகவும் டென்ஷனாகவும்தான் இருந்தார் என்பதை சொல்லியிருந்தேன். இந்தச் சூழ்நிலையில் 16-ம் தேதி இரவில் இருந்து அவருக்குக் கிடைத்த தகவல்கள் அதிர்ச்சியை ஏற்படுத்துவதாக இருந்தன. 'அழகிரியைக் கட்சியில் சேர்க்க வேண்டும்’ என்று ஆரம்பத்தில் இருந்தே வற்புறுத்தி வந்த தயாளு அம்மாள், தேர்தல் முடிவுகளுக்குப் பின் தன்னுடைய வற்புறுத்தலை பிடிவாதமாக முன்வைக்கத் தொடங்கினார். எனவே, அழகிரி மீண்டும் கட்சிக்குள் சேர்க்கப்படுவார் என்று ஸ்டாலின் நினைத்தார் என்கிறார்கள். இந்த சந்தேகத்தை வலுப்படுத்துவது மாதிரி, ஸ்டாலினிடம் கருணாநிதி, 'அழகிரி என்ன அறிக்கை விடுவார் என்பதுதான் என்னுடைய பெரிய கவலை’ என்றாராம்.</p>
<p class="content">'அழகிரி சொல்லுக்கு தலைவர் இன்னமும் பயந்துகொண்டு இருக்கிறார். அப்படியானால், நாம் உழைப்பதற்கு என்ன மரியாதை இருக்கிறது?’ என்று சொல்லியிருக்கிறார் 16-ம் தேதி இரவில். 'அழகிரியை மறுபடியும் கட்சியில் சேர்த்தால் நமக்கு இங்கு இனி வேலை இல்லை. அவரோடு சேர்ந்து இனியும் மல்லுக்கட்ட முடியாது’ என்றும் சொல்லியிருக்கிறார். கட்சி தோற்றது என்பதற்காக வருத்தப்படாமல் ஸ்டாலின் தோற்றுவிட்டார் என்று சொல்லி சிலர் சந்தோஷப்பட்டதாகவும் தளபதிக்கு தகவல் வந்தது. அதுவும் அவரது வருத்தத்துக்குக் காரணம். இந்த நிலையில், தனக்கு முழுமையான அதிகாரம் கொடுத்தால் மட்டுமே இனி கட்சி நடத்த முடியும் என்பதை கருணாநிதிக்கு உணர்த்த நினைத்தார். அதற்காகவே ராஜினாமா அஸ்திரத்தை எடுத்தார் என்கிறார்கள்!''</p>
<p style="text-align: left">''என்ன நடந்தது அன்று?''</p>
<p class="content">''அன்றைய தினம் காலையில் கே.கே.எஸ்.எஸ்.ஆர்.ராமச்சந்திரன், வெள்ளக்கோவில் சுவாமிநாதன், புதுக்கோட்டை பெரியண்ணன் அரசு, ரகுபதி, சேலம் வேட்பாளர் உமாராணி ஆகியோர் ஸ்டாலினைப் பார்க்க அவரது வீட்டுக்குச் சென்றிருந்தார்கள். அப்போது அவரது வீட்டில் பொன்முடி, எ.வ.வேலு, ஆ.ராசா ஆகியோர் இருந்தார்கள். ஆனால், அவர்கள் இந்த ஆலோசனைக் கூட்டத்தில் கலந்து கொள்ளவில்லை. தனியாக வேறொரு அறையில் இருந்துள்ளார்கள். தோல்வியைப் பற்றிக் கவலைப்பட்டதைவிட வாக்கு வித்தியாசம் பற்றித்தான் அதிகம் கவலைப்பட்டாராம் ஸ்டாலின். 'பார்ப்போம்’ என்று ஏதோ யோசித்தவராகவே உட்கார்ந்துகொண்டு இருந்தாராம். இவர்களிடம் இருந்து விடைபெற்றவர் கோபாலபுரம் புறப்பட்டார். பொன்முடி, வேலு, ராசா ஆகிய மூவரையும் தனது காரில் ஏற்றிக்கொண்டு கோபாலபுரம் போனார். இவர்கள் அனைவரும் கீழே உட்கார்ந்துகொண்டார்கள். ஸ்டாலின் மட்டும் மேலே சென்றார். 'கட்சிப் பதவியை ராஜினாமா பண்ணிடலாம்னு முடிவு பண்ணிட்டேன்’ என்று சட்டைப் பையில் இருந்து ஒரு காகிதத்தை எடுத்து கருணாநிதியிடம் கொடுத்திருக்கிறார். 'நீ ஏம்பா ராஜினாமா பண்ணணும்? நான்தான் ராஜினாமா பண்ணணும்’ என்று கருணாநிதி சொல்லியிருக்கிறார். இது ஸ்டாலினுக்கு பெரிய அதிர்ச்சி. 'இதுக்கு மேல் இந்தப் பதவியில இருந்து எந்தப் பயனும் இல்லை. குடும்ப அரசியலுக்கு நீங்க முதல்ல முடிவு கட்டுங்க. அதுக்கு முடிவு கட்டாம அரசியல் நடத்த முடியாது’ என்றாராம் ஸ்டாலின். அவர் என்ன சொல்ல வருகிறார் என்று தெரியாமல் அப்படியே உட்கார்ந்து இருந்தாராம் கருணாநிதி. 'கட்சி தோற்குது. ஆனா, சிலர் இது எனக்கு முதல்லயே தெரியும்னு சிரிக்கிறாங்க. கஷ்டப்படுற நான் ஏமாளியா?’ என்று கேட்டாராம்!''</p>
<p class="content">''யாரைச் சொல்கிறார்?''</p>
<p class="content">''கனிமொழி இப்படி கமென்ட் அடித்ததாக ஸ்டாலினுக்குத் தகவல் வந்தது என்கிறார்கள். 'அழகிரி அங்க உட்கார்ந்துகொண்டு கட்சியையும் என்னையும் கேவலமாகப் பேசிக்கொண்டு இருக்கிறார். இதையெல்லாம் நான் கேட்டு எப்படி சகிப்பது?’ என்று கண்கலங்கி​யிருக்கிறார். 'அழகிரியைக் கேட்கிறேன்’ என்று கருணாநிதி வாயில் இருந்து வார்த்தை வந்துள்ளது. 'மத்தவங்களை உங்களால கேட்க முடியாதா?’ என்றபடி எழுந்தார். அறையைவிட்டு வெளியேறினார். கருணாநிதி அழைத்துள்ளார். காதில் வாங்கிக்கொள்ளவில்லை. கீழே இறங்கினார். அவரைப் பார்த்து வேலுவும் பொன்முடியும் ராசாவும் வந்தார்கள். காரில் ஏறினார். என்ன நினைத்தாரோ ராசாவை மட்டும், 'நீங்க ஏற வேண்டாம்...’ என்று சொல்லிவிட்டார். கார் நேராக அறிவாலயம் போனது. தனது அறைக்குப் போனார். அங்கு ஐந்து நிமிடங்கள் உட்கார்ந்து இருந்தார். தன்னுடைய மேஜையைத் திறந்து சில காகிதங்களை எடுத்தார். ஒரு ஃபைலுக்குள் வைத்தார். சாதாரணமாகக் கிளம்பினார்.''</p>
<p style="text-align: center"><img align="middle" width="513" height="186" alt="" src="http://www.vikatan.com/jv/2014/05/yjyyjq/images/p41.jpg"></p>
<p class="content">''கருணாநிதி ரியாக்ஷன்?''</p>
<p class="content">''ஸ்டாலின் இதனைப் பத்திரிகைகளுக்குக் கொடுத்துவிடுவார் என்று பயந்துவிட்டார் கருணாநிதி. அதனால் உடனடியாக பி.ஏ-க்கள் சண்முகநாதன், ராஜமாணிக்கம் ஆகிய இருவரிடமும், இந்தத் தகவலை பதற்றத்துடன் சொன்னார் கருணாநிதி. 'நாங்கள் சமாதானம் செய்து தளபதியைக் கூட்டிட்டு வர்றோம்’ என்று அவர்கள் கார் எடுத்துக் கிளம்பினார்கள். அறிவாலயம் வந்தார்கள். அதற்குள் ஸ்டாலின் தனது செனடாப் நகர் வீட்டுக்குப் போய்விட்டார். அங்கும் போனார்கள் இவர்கள் இருவரும். ஸ்டாலின் தனது அறைக்குள் போய் கதவைப் பூட்டிக்கொண்டாராம். ஸ்டாலின் மனைவி துர்காவைத்தான் இவர்களால் பார்க்க முடிந்தது. துர்கா கடுமையான விமர்சனங்களை அப்போது வைத்துள்ளார். அவை எதுவும் சண்முகநாதனும் ராஜமாணிக்கமும் பதில் சொல்லும் கேள்விகளாக இல்லை. அதற்குள் அரசல்புரசலாக செய்தி கசிய ஆரம்பித்தது. ஸ்டாலின் ஆதரவாளர்கள் உடனடியாக அவரது வீட்டில் கூட ஆரம்பித்தார்கள். 'இங்க கோஷம் போடாதீங்க... கோபாலபுரம் போவோம்’ என்று கிளம்பினார்கள். அங்கே போய் கோஷம் போட ஆரம்பித்தார்கள். இந்த தகவல் உடனடியாக அழகிரிக்குப் போனது!''</p>
<p class="content">''அவர் என்ன சொன்னாராம்?''</p>
<p class="content">''அப்போது சாப்பிட்டுக்கொண்டு இருந்தாராம் அழகிரி. 'அப்பாவும் மகனும் நாடகத்தை ஆரம்பிச்சுட்டாங்களா? சாயந்திரம் வாபஸ் வாங்கிடுவாரு...’ என்றாராம் அழகிரி. வீட்டில் உள்ளவர்கள் டென்ஷன் ஆகியிருக்கிறார்கள். 'யாருக்கும் பதற்றம் வேண்டாம். காய்கறியைக் கொஞ்சம் கூட வை’ என்று சொல்லி அமைதியாகச் சாப்பிட ஆரம்பித்துள்ளார். ஆனால், இங்கு ரணகளம் ஆனது. தொண்டர்கள் கூட்டம் அதிகம் ஆகிக்கொண்டே இருந்தது. துரைமுருகன் வந்து ஸ்டாலினை சமாதானம் செய்தார். 'நான் ராஜினாமா செய்தாகிவிட்டது. இனிமேல் நான் சொல்வதற்கு ஒன்றும் இல்லை’ என்று கறாராகச் சொல்லிவிட்டார் ஸ்டாலின். 'இந்த நேரத்துல இப்படி பண்ணக் கூடாது. கட்சிக்குத்தான் கெட்ட பெயர். தொண்டர்கள் இரண்டு வீட்டுக்கு முன்னாலயும் கூடிவிட்டார்கள். நீங்கள் வாபஸ் வாங்கவில்லை என்றால், விபரீதமான முடிவை யாராவது எடுப்பார்கள்’ என்றாராம் துரைமுருகன். 'ராஜினாமாவை நான் வலியுறுத்தவில்லை’ என்று மட்டும் நீங்கள் பத்திரிகையாளர்களிடம் சொன்னால் போதும் என்றாராம் துரைமுருகன். 'நான் பத்திரிகையாளர்களைச் சந்திக்க முடியாது. ஏதாவது சொல்ல வேண்டுமானால், தலைவர் சொல்லட்டும்’ என்று சொல்லிவிட்டாராம் ஸ்டாலின். வேறு வழியில்லாமல், துரைமுருகன் வந்து பிரஸ்ஸைப் பார்த்தார். 'தளபதி ராஜினாமா கடிதம் கொடுத்தார். அதனை தலைவர் ஏற்கவில்லை. நாங்கள் சொன்னதன் அடிப்படையில் தளபதி தனது ராஜினாமாவை வலியுறுத்தவில்லை என்று சொல்லிவிட்டார்’ என்று சொன்னார். அத்தோடு மேட்டர் முடிந்தது.''</p>
<p class="content">''ஸ்டாலின் ரியாக்ஷன்?''</p>
<p class="content">''அவர், 'யார் வேண்டுமானால் எதையும் சொல்லுங்கள். என் முடிவு இதுதான். ராஜினாமா செய்தது செய்ததுதான்’ என்று சொல்லிவிட்டார். துரைமுருகன் அண்ட் கோ கோபாலபுரம் போனது. 'எல்லாரும் சேர்ந்து என்னை இந்தப் பாடு படுத்துறாங்களே?’ என்று நொந்து கொண்டார் கருணாநிதி. ஸ்டாலினை இங்கு வரச்சொல்லி இருக்கிறார். ஆனால், ஸ்டாலின் வர மாட்டேன் என்று சொல்லிவிட்டார். பிரஸ்ஸில் ஏதாவது சொல்லாவிட்டால் இந்த டென்ஷன் அப்படியே இருக்கும் என்று நினைத்த கருணாநிதி மாடியில் இருந்து கீழே வந்தார். அவருக்கு துரைமுருகன் கொடுத்த பேட்டி தெரியுமா... தெரியாதா எனத் தெரியவில்லை. 'ஸ்டாலின் ராஜினாமா கடிதம் கொடுத்ததாகச் சொல்வது பொய். கடைந்தெடுத்த பொய். தோல்விக்குப் பொறுப்பேற்று ராஜினாமா செய்வதாக என்னிடம் வந்து சொன்னார். அவ்வளவுதான்’ என்று சொன்னார். 'தன்னை விலக்கியதால்தான் தி.மு.க-வுக்கு தோல்வி ஏற்பட்டது என்று மு.க.அழகிரி சொல்லியிருக்கிறாரே?’ என்று கேட்கப்பட்டதும் டென்ஷன் ஆகிவிட்டார் கருணாநிதி.</p>
<p class="content">'அவரை நானும் தி.மு.க-வும் மறந்து பல நாட்கள் ஆகின்றன. அவர் தி.மு.க-வில் இருக்கும்போதே மூன்று முறை கட்சி படுதோல்வி அடைந்திருக்கிறது’ என்றார். 'தளபதியின் ராஜினாமாவை நாடகம் என்கிறாரே அழகிரி?’ என்று கேட்டபோது, 'அவரைப்பற்றி நான் இனியும் பேச விரும்பவில்லை. நான் முன்பே கூறியதுபோல அவரை நான் மறந்து நீண்ட நாட்களாகிவிட்டன’ என்று அழுத்திச் சொன்னார். மற்ற நேரமாக இருந்தால், 'அதுபற்றி கருத்துச் சொல்ல விரும்பவில்லை’ என்றுதான் சொல்வார். ஆனால், ஸ்டாலினைத் திருப்திப்படுத்த வேண்டும் என்பதற்காகவே அழகிரி பற்றி இப்படிச் சொல்லியதாகச் சொல்கிறார்கள். கருணாநிதி இப்படிச் சொன்னது ஸ்டாலினை இன்னும் கோபப்படுத்தியது. 'நான் ராஜினாமா பண்ணலேன்னு ஏன் சொல்லணும்? ஆளாளுக்கு அதிகாரம் பண்ணினால் கட்சியை நடத்த முடியாது. எனக்கு உரிய அதிகாரம் தந்தால்தான், கட்சியை ஒழுங்காக நடத்த முடியும்’ என்று ஸ்டாலின் சொல்லிவருகிறார். அழகிரி வெளியில் இருந்தும் கனிமொழி கட்சிக்குள் இருந்தும் குடைச்சல் கொடுப்பதாக ஸ்டாலின் உணர்கிறார். இவர்கள் இருவரையும் அமைதியாக இருக்கச் சொல்லிவிட்டு சர்வ அதிகாரமும் தனக்கு மட்டுமே தரப்பட்டால் மட்டுமே கட்சியை வளர்க்க முடியும் என்பதும் ஸ்டாலினின் எண்ணம். திங்கள்கிழமை மாலை வரை ஸ்டாலின் சமாதானம் ஆகவில்லை. கருணாநிதியைச் சந்திக்கவும் இல்லை.''</p>
<p class="content">''கட்சி நிர்வாகிகள் கருத்து என்ன?''</p>
<p style="text-align: center"><img align="middle" width="486" height="432" alt="" src="http://www.vikatan.com/jv/2014/05/yjyyjq/images/p42.jpg"></p>
<p class="content">''திங்கள்கிழமை காலையில் பெரும்படையே ஸ்டாலின் வீட்டுக்கு வந்துவிட்டது. திண்டுக்கல் பெரியசாமி, எம்.ஆர்.கே.பன்னீர்செல்வம், பொன்முடி, பூண்டி கலைவாணன், பொங்கலூர் பழனிசாமி, கே.கே.எஸ்.எஸ்.ஆர்.ராமச்சந்திரன், நாகை விஜயன், காந்திசெல்வன், தங்கம் தென்னரசு, சுகவனம், தளபதி, மூர்த்தி, தூத்துக்குடி பெரியசாமி, சுரேஷ்ராஜன், மதுரை வேலுசாமி, முபாரக் ஆகியோர் வந்து குவிந்துவிட்டார்கள். 'நீங்கள் ராஜினாமா செய்திருக்கக் கூடாது தளபதி. நீங்கள் அப்படிச் செய்தால் நாங்களும் ராஜினாமா செய்துவிடுவோம்’ என்ற இவர்கள், 'அழகிரி, கனிமொழி, தயாநிதி என்று குடும்பத்தினர் அதிகமாக ஆதிக்கம் செலுத்துவதாக கட்சியிலும் பொதுமக்களிடம் பேச்சு எழுந்துவிட்டது. அனைத்து கெட்ட பெயருக்கும் இதுதான் காரணம்’ என்று சொல்லியிருக்கிறார்கள். அப்போது ஆ.ராசா உள்ளே வந்துள்ளார். அடுத்து பேசுவதற்கு இவர்களுக்குள் ஏனோ தயக்கம். பேச்சு வேறு பக்கம் திரும்பியது. இதனை உணர்ந்த பொன்முடி, நைஸாக ராசாவை வெளியே அழைத்துவந்து அனுப்பி வைத்துவிட்டார். பிறகு இந்த குடும்ப ஆதிக்கம் சப்ஜெக்ட் ஓடி இருக்கிறது. 'தலைவரிடம் நாங்கள் இதுபற்றி பேசுகிறோம்’ என்று சொல்லியிருக்கிறார்கள்.இவர்கள் தனித்தனியாக கருணாநிதியைச் சந்தித்துள்ளார்கள். அனைவரையும் பொறுமையாக இருக்கச் சொல்லியிருக்கிறார் கருணாநிதி!'' என்றபடி அடுத்த சப்ஜெக்ட் மாறினார் கழுகார்.</p>
<p class="content">''மோடியுடன் நட்பு பாராட்ட ஆரம்பித்துவிட்டார் ஜெயலலிதா. ஆரம்பகட்டத் தகவல்கள் அப்படித்தான் சொல்கின்றன. 'அம்மா, மோடியைத்தான் ஆதரிப்பார்’ என்று சொன்ன முன்னாள் எம்.பி. மலைச்சாமியை நான்கு நாட்களுக்கு முன்புதான் கட்சியை விட்டு நீக்கினார்கள். அதற்குள் பருவநிலை மாற்றம்.   இந்தப் பேச்சுவார்த்தைகளுக்கான தூண்டுகோலாக இருந்தவர் அமித் ஷா. அவர்தான் முன்னதாக ஜெயலலிதாவிடம் பேசியிருக்கிறார். அதன் பிறகுதான் மோடியைப் பேசவைத்துள்ளார். ராஜ்நாத் சிங்கையும் பேசச் சொல்லியிருக்கிறார். மத்திய அரசுடன் இணக்கமாகப்போவதே நல்லது என்று ஜெயலலிதா நினைக்கிறார். ஜெயலலிதாவுடன் பி.ஜே.பி இணக்கம் காட்டுவதற்குக் காரணம், மாநிலங்களவையில் அந்தக் கட்சிக்கு பெரும்பான்மை இல்லை. சில மசோதாக்களை நிறைவேற்ற அ.தி.மு.க-வின் தயவு தேவை. பெங்களூரு வழக்கும் ஜெயலலிதாவை மிரட்டிக்கொண்டு இருக்கிறது. இந்த நிலையில் டெல்லி மேல்மட்டத்தில் உலவும் இன்னொரு தகவலையும் சொல்கிறேன்!''</p>
<p class="content">''அது என்ன?''</p>
<p class="content">''காங்கிரஸ் கட்சி ஆட்சியை இழந்தது மட்டுமல்ல; எதிர்க்கட்சி என்ற அந்தஸ்தையும் இழந்துவிட்டது. அதனை சுத்தமாகத் துடைத்தெடுக்க விரும்புகிறார் மோடி. அதனால் அவர் லேசாக ஒரு வார்த்தையை விட்டுள்ளார். 'காங்கிரஸ் கட்சிதான் எதிர்க்கட்சித் தலைவர் பதவியை அடைய வேண்டும் என்பது அல்ல. மற்ற கட்சிகளும் அதற்கு முயற்சிக்கலாம்’ என்று சொல்லியிருக்கிறார்.''</p>
<p class="content">''அது எப்படி சாத்தியம்?''</p>
<p class="content">''சொல்கிறேன். 'ஜெயலலிதா, மம்தா, நவீன் பட்நாயக் ஆகிய மூவரும்தான் அதிக எம்.பி-க்களை வைத்துள்ளார்கள். நல்ல நண்பர்களும்கூட. இவர்கள் மூவரும் மொத்தம் 91 எம்.பி-க்களை வைத்துள்ளார்கள். நாங்கள் மூவரும் ஒரே அணிதான் என்று சொல்லி எதிர்க்கட்சித் தலைவர் பதவியைக் கேட்கலாம். அதற்கு சட்டத்தில் இடம் இருக்கிறது’ என்று மோடி நினைக்கிறாராம். அந்தத் தகவல் ஜெயலலிதாவுக்கு சொல்லப்பட்டது. இது பற்றி அவர் மம்தாவிடம் பேசியதாகவும், அவருக்கு அதில் ஏனோ விருப்பம் இல்லை என்றும் சொல்லப்படுகிறது. எதிர்க்கட்சித் தலைவர் பதவியை திரிணாமூல் காங்கிரஸைச் சேர்ந்தவரும், கொறடா பதவியை அ.தி.மு.க-வைச் சேர்ந்தவரும் வைத்துக் கொள்ளலாம் என்று பேசப்பட்டு வருகிறது. என்ன நடக்க இருக்கிறதோ?'' என்று நிறுத்திய கழுகாரிடம்,</p>
<p class="content">''எல்லாக் கருத்துக் கணிப்புகளையும் மீறி ஜெயலலிதா இவ்வளவு வென்றதற்கு என்ன காரணம்?'' என்றோம்.</p>
<p class="content">''மத்திய உளவுத் துறையும் மாநில உளவுத் துறையும் மீடியாக்களின் ஒப்பீனியன் போல், எக்ஸிட் போல் அனைத்தையும் மீறிய வெற்றி இது. அ.தி.மு.க-வின் வாக்கு வங்கி ஜெட் வேகத்துக்கு எகிறியிருக்கிறது. இதுவரை அதிக பட்சமாக 1977 நாடாளுமன்றத் தேர்தலில் 30.04 சதவிகிதம் வாங்கியது. அதன் பிறகு 2004 தேர்தலில் 29.77 சதவிகிதத்தைப் பெற்றது. ஆனால் இந்தத் தேர்தலில் 44.34 சதவிகித வாக்குகளை வாங்கி உள்ளது. இதுவரை நடந்த தேர்தல்களில் வெற்றி பெற்ற கட்சிகள் வாங்கிய வாக்குகளின் சதவிகித அடிப்படையில் பார்த்தால் 34 அல்லது 35</p>
<p class="content">சதவிகித வாக்குகள்தான் அந்தக் கட்சி பெற்றிருக்க வேண்டும். 44.34 சதவிகித வாக்குகள் என்பது கணிக்க முடியாத மிராக்கிள் என்றுதான் சொல்ல வேண்டும். 'அ.தி.மு.க தனது வாக்கு வங்கியான 32 சதவிகிதத்தை அப்படியே தக்க வைத்துக்கொண்டது. அதோடு கூடுதலாக 12 சதவிகித வாக்குகளையும் திரட்டியுள்ளது.</p>
<p class="content">அலை அலையாக வாக்காளர்களை வாக்குச்சாவடிக்குக் கொண்டுவந்து சேர்ப்பதில் அ.தி.மு.க-வினர் துடிப்போடு செயல்பட்டு இருக்கிறார்கள். நானே சொல்லியிருந்தேன் அல்லவா? 'உங்கள் தொகுதியில் நம் கட்சி வேட்பாளர் தோற்றால் சுதாகரன் கதிதான் ஏற்படும்’ என்று ஒவ்வொருவரும் மிரட்டப்பட்டார்கள் என்று. அமைச்சர் பதவி போய்விடும், மாவட்டச் செயலாளர் பதவி போய்விடும் என்று சொல்லப்பட்டதால், கடைசி இரண்டு நாட்களும் கண்துஞ்சாது வேலை பார்த்தார்கள். தலைமைக் கழகமும் தாராளமாக அனைத்து தொகுதிக்கும் செலவுக்குப் பணம் கொடுத்தது. அதுபோக மந்திரிகளும் மாவட்டச் செயலாளர்களும் அள்ளி வீசினார்கள். கடைசி நான்கைந்து நாட்கள் உழைப்புதான் வெற்றியை மொத்தமாக மாற்றியது!''</p>
<p class="content">''தமிழகத்தில் மோடி ஆதரவு பெருகி வருவதாக ஜூ.வி. உட்பட பல்வேறு இதழ்களின் கருத்துக் கணிப்புகள் சொன்னதே?''</p>
<p class="content">''மோடி அலை மொத்தமாக இல்லை என்று சொல்ல முடியாது. வலுவான வாக்கு வங்கி உள்ள தி.மு.க-வும் செல்வாக்கு அற்ற கட்சிகளைக் கொண்ட பி.ஜே.பி கூட்டணியும் வாங்கிய வாக்குகளை வைத்துப் பார்த்தால் தெரியும், தமிழகத்தில் மோடி அலை இருந்ததா... இல்லையா என்று! பாரம்பரியம் கொண்ட தி.மு.க வாங்கிய மொத்த வாக்குகளின் எண்ணிக்கை 95 லட்சத்து 75 ஆயிரம். பி.ஜே.பி கூட்டணி வாங்கிய வாக்குகள் 75 லட்சத்து 23 ஆயிரம். பி.ஜே.பி கூட்டணியில் ஓரளவு வாக்கு வங்கி இருப்பதாக நிரூபிக்கப்பட்ட கட்சி தே.மு.தி.க மட்டும்தான். அப்படியானால் 75 லட்சம் வாக்குகள் பி.ஜே.பி கூட்டணிக்கு எப்படி கிடைத்தன? அதுதான் மோடி ஆதரவு அலை என்பது!''</p>
<p class="content">''அது வெற்றியை வாங்கித் தரும் அளவுக்கு இல்லை!''</p>
<p class="content">''மேலும், பி.ஜே.பி-க்கு வாக்களிக்கத் தயாராக இருப்பவர்கள்கூட அவர்களது மற்ற கூட்டணிக் கட்சிகளுக்கு வாக்களிக்கத் தயாராக இல்லை. 'ஜெயலலிதாவுக்கு அளிக்கும் வாக்கும் மோடிக்குத்தானே போகப்போகிறது’ என்றும் சிலர் நினைத்தார்கள். 'பெண்கள் வாக்கு முழுமையாக அம்மாவுக்குத்தான்’ என்ற உமது கணிப்புப்படி பெண்கள் முழுமையாக இரட்டை இலைக்கே வாக்களித்தனர். கிராமப்புறங்களில் கடைசி நாளில் ஒரு வதந்தி பரப்பப்பட்டது. கிராமப்புற மக்களுக்கு நூறு நாள் வேலைத் திட்டத்தின் மூலமாக ரெகுலராக பணம் கிடைத்து வருகிறது. 'மோடி அவரது குஜராத்தில் எந்த இலவசமும் தரவில்லை. எல்லா இலவசத்தையும் நிறுத்திவிடுவார். நூறு நாள் வேலைத் திட்டமும் நின்றுபோகும்’ என்று கிளப்பினார்கள். அதுதான் கிராமப்புற மக்களை மொத்தமாக ஆளுங்கட்சிக்கு ஆதரவாகத் திருப்பி எல்லா கருத்துக் கணிப்புகளையும் தாண்டி ஜெயலலிதாவை ஜெயிக்கவைத்தது என்றும் சொல்கிறார்கள்!'' என்று சொல்லிவிட்டு எழுந்த கழுகாருக்கு வாட்ஸ்-அப்பில் ஒரு தகவல் வந்துவிழுந்தது.</p>
<p class="content">''ஜெயலலிதா தன்னுடைய சாட்டையை சுழற்ற ஆரம்பித்துவிட்டார். தர்மபுரியில் பா.ம.க வென்றது அல்லவா? அங்குள்ள மாவட்டச் செயலாளரான கே.பி.அன்பழகனின் பதவியைப் பறித்துவிட்டார். கன்னியாகுமரி பி.ஜே.பி-க்கு போனதால் அங்குள்ள மாவட்டச் செயலாளர்களையும் நீக்கிவிட்டு, தமிழ்மகன் உசேனுக்கு கூடுதல் பொறுப்பு கொடுத்துவிட்டார். புதுவை என்.ஆர்.காங்கிரஸுக்குப் போனதால், அந்த மாநிலச் செயலாளரும் நீக்கப்பட்டுவிட்டார். இதுதான் அ.தி.மு.க-வினர் தலைகீழாக நடந்து உழைத்ததற்குக் காரணம்'' என்று சொல்லிவிட்டுப் பறந்தார் கழுகார்.</p>
<p class="content">அட்டைப் படம்: எம்.விஜயகுமார்</p>
<p class="content">படங்கள்: வீ.நாகமணி, ஆ.முத்துக்குமார்</p>
<p class="content"> </p>
<p class="content"><span style="color: #0000ff">’விட்டுடு கோபாலா’ </span></p>
<p style="text-align: center"><span style="color: #0000ff"><img align="middle" width="600" height="237" alt="" src="http://www.vikatan.com/jv/2014/05/yjyyjq/images/p42a.jpg"></span></p>
<p class="content">மதுரை எம்.பி-யாக தேர்ந்​தெடுக்கப்பட்ட கோபாலகிருஷ்ணன் தனது அன்பை வெளிக்காட்டும் விதமாக அ.தி.மு.க. பிரமுகர்களுக்கு அள்ளி, அள்ளி முத்த மழை பொழிந்தார். அமைச்சர் செல்லூர் ராஜு, மேயர் ராஜன் செல்லப்பா ஆகியோரை 'இறுக்கி அணைச்சு உம்மா தர’... ’விட்டுடு கோபாலா’ என்று அவர்கள் ஏகத்துக்கும் நெளிந்தார்கள்.</p>
<p class="content"> </p>
<p class="content"><span style="color: #0000ff">ஆ.ராசாவை வீழ்த்திய 'நோட்டீஸ்? </span></p>
<p class="content">நீலகிரி தொகுதியில் அ.தி.மு.க-வினர் ஒரு வித்தியாசமான நோட்டீஸை லட்சக்கணக்கில் அச்சடித்தனர். சிவகாசியில் இருந்து பழக்கூடையில் மறைத்துவைத்து பொள்ளாச்சிக்குக் கொண்டுவரப்பட்டு, பண்டல் பண்டலாக நீலகிரிக்குப் பறந்தது. அசப்பில் ரூபாய் நோட்டுபோல இருந்த அந்த நோட்டுகளில் 2ஜி உலக மகா ஊழல் 1,76,000 கோடி என்று எழுதப்பட்டிருந்தது. கருணாநிதி, ஆ.ராசா, கனிமொழி உள்ளிட்ட பலரின் புகைப்படங்களும் இடம்பெற்றிருந்தன. அதன் எதிரொலியாகத்தான், சுமார் ஒரு லட்சம் ஓட்டுகள் வித்தியாசத்தில் ஆ.ராசா வீழ்ந்தார் என்று அ.தி.மு.க-வினர் மார்தட்டுகிறார்கள். இந்த நோட்டீஸ்களை முதல்வர் ஜெயலலிதாவின் கவனத்துக்குக் கொண்டு செல்ல... அதைப் பார்த்துப் புன்னகைத்தாராம்.</p>
<p class="content"> </p>
<p class="content"><span style="color: #0000ff">உருண்ட தலைகள்! </span></p>
<p style="text-align: center"><span style="color: #0000ff"><img align="middle" width="416" height="178" alt="" src="http://www.vikatan.com/jv/2014/05/yjyyjq/images/p42b.jpg"></span></p>
<p class="content">பச்சைமால், தாமோதரன், பி.வி.ரமணா ஆகியோர்களின் அமைச்சர் பதவியைப் பறித்து, புதிய அமைச்சர்களாக கோகுல இந்திரா, அக்ரி கிருஷ்ணமூர்த்தி, வேலுமணி ஆகியோரை நியமித்திருக்கிறார் ஜெயலலிதா. அமைச்சர் பி.வி.ரமணா மீது சென்னை உயர் நீதிமன்றத்தில் வழக்கு ஒன்று  தாக்கலாகி உள்ளது. (இது சம்பந்தமாக 7.5.2014 தேதியில் ஜூ.வி-யில் 'மனைவியை மறைத்தாரா ரமணா’ என்ற கட்டுரையில் வந்துள்ளது.) கன்னியாகுமரியில் அ.தி.மு.க தோல்வி அடைந்தது மட்டுமல்லாமல் மூன்றாவது இடத்துக்குத் தள்ளப்பட்டதால், அந்தக் கோபம் பச்சைமால் மீது பாய்ந்துள்ளது. 'கோவை மாவட்டத்தில் தென்னை விவசாயிகளுக்கு நஷ்டஈடு வாங்கித் தரவில்லை’ என்ற புகார் அடுத்தடுத்து வேளாண்மைத் துறை அமைச்சராக இருந்த தாமோதரன் மீது பாய்ந்தது. அவரிடம் இருந்து கோவை புறநகர் மாவட்டச் செயலாளர் பதவி தேர்தலுக்கு முன்பு பறிக்கப்பட்டதில் இருந்தே தாமோதரனுக்கு இறங்குமுகம்தான்! தேர்தலிலும் சுறுசுறுப்பாக இல்லை என்ற புகாரும் போக... அவரது பதவியும் பறிக்கப்பட்டது.</p>
<p class="content"> </p>
<p class="content"><span style="color: #0000ff">அடுத்த தலைவர்? </span></p>
<p style="text-align: center"><span style="color: #0000ff"><img align="middle" width="138" height="174" alt="" src="http://www.vikatan.com/jv/2014/05/yjyyjq/images/p43.jpg"></span></p>
<p class="content">தமிழகத்தில் இருந்து பி.ஜே.பி சார்பில் பொன்.ராதாகிருஷ்ணன் வெற்றி பெற்றுள்ளார். அவர், ஏற்கெனவே வாஜ்பாய் ஆட்சியில் அமைச்சராக இருந்தவர். இப்போது, அவர் மீண்டும் அமைச்சராகும் வாய்ப்பு. மாநிலத் தலைவராக இருக்கும் அவர், மத்திய அமைச்சரானால் கட்சி வளர்ச்சிப் பணியில் தொய்வு ஏற்பட்டுவிடக் கூடாது என்று புதிய மாநிலத் தலைவரைத் தேர்வு செய்ய இருப்பதாக பி.ஜே.பி-யினர் சொல்கிறார்கள். இல.கணேசன், சி.பி.ராதாகிருஷ்ணன், மோகன்ராஜுலு ஆகியோர் பெயர்கள் அடிபடுகின்றன. 'கணேசன், ராதாகிருஷ்ணன் ஆகிய இருவரும் மாநிலத் தலைவராக இருந்தவர்கள். எனவே அவர்கள் மறுபடி பொறுப்பு ஏற்பார்களா எனத் தெரியவில்லை. இப்போது மாநில அமைப்பு பொதுச்செயலாளராக இருக்கும் மோகன் ராஜுலுவைப் புதிய தலைவராக்க மாவட்டத் தலைவர்கள் விரும்புவதாகத் தெரிகிறது. ''பொன்.ராதாகிருஷ்ணனுக்கும் அவருக்கும் இடையே நல்ல நடப்பு இருப்பதால், அவரும் மோகன்ராஜுலுக்கு பரிந்துரைப்பார்'' என்றும் சொல்கிறார்கள்.</p>
<p class="content"> </p>
<p class="content"><span style="color: #0000ff">ராஜ்யசபா? </span></p>
<p style="text-align: center"><span style="color: #0000ff"><img align="middle" width="367" height="348" alt="" src="http://www.vikatan.com/jv/2014/05/yjyyjq/images/p44.jpg"></span></p>
<p class="content">தேர்தல் பிரசாரத்தில் பேசிய ம.தி.மு.க பொதுச்செயலாளர் வைகோ, தமிழகத்தின் எம்.பி-க்கள் ஆதரவு இல்லாமலேயே மோடி பிரதமர் ஆவார் என்று பேசிவந்தார். அதுபோலவே அவர் பிரதமர் ஆகிவிட்டார். இந்த நிலையில் 19-ம் தேதி டெல்லி சென்ற வைகோ, பி.ஜே.பி தலைவர் ராஜ்நாத் சிங்கை சந்தித்துப் பேசினார். வைகோ கூட்டணி கட்சிகளுக்காக செய்த தேர்தல் பிரசாரத்தை ராஜ்நாத் வெகுவாகப் பாராட்டினாராம். 'நான் வென்றதைவிட நீங்கள் தோற்றதுதான் வருத்தம்'' என்றாராம் மோடி. வெளியில் வந்த வைகோவிடம் நிருபர்கள் ''வேறு மாநிலத்தில் இருந்து ராஜ்யசபா எம்.பி ஆவீர்களா?'' என்று கேட்டபோது, 'அப்படிப்பட்ட ஆள் நான் இல்லை. எனக்கு விருப்பமும் இல்லை’ என்று சொல்லியிருக்கிறார்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">போராட்டக்காரனுக்கு ஓய்வும் இல்லை... தோல்வியும் இல்லை!</div>
<div class="subtitle1">மீண்டு எழுந்த வைகோ</div>
<div class="subtitle2"></div>
<div class="content" style="border-top:1px solid #DDD;">
<p class="content">நாடாளுமன்றத் தேர்தல் முடிவுகளுக்குப் பிறகு வைகோ கலந்துகொள்ளும் முதல் கூட்டம் என்பதால் ஏகத்துக்கும் எதிர்பார்ப்பு இருந்தது. முள்ளிவாய்க்கால் படுகொலையில் உயிர் ஈந்தவர்களுக்கு நினைவு அஞ்சலி பொதுக்கூட்டமாக தண்டையார்பேட்டையில் கடந்த 17-ம் தேதி நடந்தது அந்த நிகழ்வு.</p>
<p class="content"> </p>
<p class="content">யார் எவ்வளவு நேரம் பேச வேண்டும் என்று மேடையில் அமர்ந்தபடியே தொகுப்பாளருக்கு இன்ஸ்ட்ரக்ஷன் கொடுத்துக்கொண்டே இருந்தார் வைகோ. வைகோ முகத்தில் இருக்கும் வழக்கமான உற்சாகம் ரொம்பவே மிஸ்ஸிங்.</p>
<p style="text-align: center"><img align="middle" width="550" height="289" alt="" src="http://www.vikatan.com/jv/2014/05/yjyyjq/images/p12a.jpg"></p>
<p class="content">இந்து மக்கள் கட்சி மாநிலத் தலைவர் அர்ஜுன் சம்பத் பேசும்போது, 'நடந்து முடிந்த தேர்தல் பலருக்கும் அதிர்ச்சி அளிக்கிறது. வைகோ சுட்டிக்காட்டிய மோடிதான் பிரதமராக பதவி ஏற்க இருக்கிறார்' என்று சொன்னதுதான் தாமதம்... விறுவிறுவென எழுந்து மைக்கை நோக்கி வந்த வைகோ தனது கையால் மைக்கை மூடிவிட்டு, 'அதுபற்றி எதுவும் பேச வேண்டாம்’ என்று சொல்ல... அர்ஜுன் சம்பத் அமைதியாக வந்து அமர்ந்துகொண்டார். பிறகு பேசிய அனைவரும் அந்த வார்த்தைகளை கவனமாகக் கையாண்டனர்.</p>
<p class="content">மே 17 இயக்கம் திருமுருகன் காந்தி, ''இனப்படுகொலை இந்த சமூகத்துக்கு ஏன் நடந்தது என்ற சிந்தனையில் இருந்துதான் நமது அடுத்தகட்ட அரசியலும் வாழ்வும் இருக்கிறது. நாம் இங்கு <img align="right" width="260" height="193" alt="" src="http://www.vikatan.com/jv/2014/05/yjyyjq/images/p13a.jpg">பின்னுக்குத் தள்ளப்படுகிறோம் என்றால், இதற்குப் பின்னால் மாபெரும் அரசியல் ஒளிந்துகொண்டு இருக்கிறது. தோல்வி எப்போதும் தோல்வி அல்ல... நிச்சயம் வெற்றி தேடி வரும்!'' என்று பொத்தாம் பொதுவாகப் பேசினார்.</p>
<p class="content">அடுத்து மைக் பிடித்த ஓவியர் வீரசந்தானம், 'தி.மு.க, காங்கிரஸ் சேர்ந்துதான் இனத்தை அழித்தது. அதற்காகத்தான் இப்போது அந்தக் கட்சிகள் கருவறுக்கப்பட்டுள்ளன. மக்கள் பழிதீர்த்துவிட்டனர். ஆனால், ஒன்றே ஒன்று ஏதோ நெருடுகிறது. மக்கள் தலைவராவது வெற்றிபெற்று இருக்கலாம். இதற்கு காலம் பதில் சொல்லும்'' என்று சொல்லி அமர்ந்தார்.</p>
<p class="content">இறுதியாகப் பேசிய வைகோ, 'அந்தச் சின்னஞ்சிறு பாலகன் இந்த மண்ணில் பிறந்ததைத் தவிர வேறு எந்த பாவமும் செய்யவில்லை. பதுங்குக் குழியிலே பிறந்தவன், பதுங்குக் குழியிலேயே கொல்லப்படுகிறான். 2009-ம் ஆண்டு மே மாதம் 17, 18 தேதிகளில் சிங்கள அரசால் இந்திய அரசின் துரோகத்தின் துணையுடன் படுகொலை செய்யப்பட்ட லட்சக்கணக்கான தமிழர்களுக்கு, நம் தொப்புள் கொடி உறவுகளுக்கு வீர வணக்கம் செலுத்தும் இதே வேளையில், ஒன்றை நாம் சிந்திக்க வேண்டும். ஐந்து ஆண்டுகளுக்கு முன்பு இதே நாளில் லட்சக்கணக்கான தமிழர்கள் கொல்லப்பட்டபோது அதைக் கண்டும் காணாமலும் இருந்தது காங்கிரஸ் அரசு. அவர்கள் இன்று குப்பைத்தொட்டியில் தூக்கி வீசப்பட்டுள்ளனர். நாடு சுதந்திரம் அடைந்ததில் இருந்து இவ்வளவு கேவலமான, அவமானகரமான தோல்வியை காங்கிரஸ் சந்தித்ததே இல்லை.</p>
<p class="content">'நீ என்ன ஜெயித்துவிட்டாயா? நீயும் தோற்றவன்தானே?’ என்று நீங்கள் கேட்கலாம். நான் போராட்டக்காரன். எனக்குத் தோல்வி என்பதே கிடையாது. என் வாழ்வில் தோல்வி என்று நான் எதையுமே கருதியது இல்லை. எனக்குத் தோல்வி வருகிறபோதுதான் முன்பைவிட 100 மடங்கு உற்சாகத்தோடு உழைக்கப் புறப்படுவேன். எது நடக்க வேண்டுமோ, அது நடந்துவிட்டது. இனி அடுத்தகட்டத்தை நாங்கள் திட்டமிட்டு நிறைவேற்றுவோம். நான் பெரியாரின் சுயமரியாதை உணர்வு கொண்டவன். அண்ணாவின் பட்டறையில் வளர்ந்தவன். நம்முடைய இலக்குகளை அடைய எது சரியான உபாயங்களோ அந்த உபாயங்களைக் கையாள்வோம். இந்தியாவில் எந்த இயக்கங்களுக்குத் தடை விதிக்க வேண்டும் என்றாலும், இரண்டு ஆண்டுகள்தான் தடைவிதிப்பார்கள். ஆனால், தாங்கள் தோற்றுப்போவோம் என்று தெரிந்து, அவசர அவசரமாக விடுதலைப்புலிகளுக்கு ஐந்து வருடங்கள் காங்கிரஸ் அரசு தடைவிதித்திருக்கிறது. நாங்களே விடுதலைப்புலிகள்தான். இனி என்ன செய்யப்போகிறீர்கள்? காங்கிரஸ் முடிந்துவிட்டது. நாம் வெற்றி பெற்று விட்டோம். போராட்டக்காரனுக்கு ஓய்வும் இல்லை. தோல்வியும் இல்லை' என்றார்.</p>
<p class="content">கூட்டத்தில் கைதட்டல் அடங்க வெகுநேரம் ஆனது!  </p>
<p class="content">- <span style="color: #0000ff">நா.சிபிச்சக்கரவர்த்தி </span></p>
<p class="content">படங்கள்: ஆ.முத்துக்குமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பணத்தால் அல்ல... அம்மாவின் குணத்தால் வந்த வெற்றி இது!</div>
<div class="subtitle1">நாஞ்சில் சம்பத் விளக்கம்!</div>
<div class="subtitle2"></div>
<div class="content" style="border-top:1px solid #DDD;">
<p class="content">''40 தொகுதிகளிலும் சுற்றிச் சுழன்று அம்மா செய்த பிரசாரம், அரசு செய்த சாதனைகள், அனைத்துத் தொகுதிகளிலும் தனியாக நின்று வெற்றிபெற முடியும் என்ற அவருடைய நம்பிக்கை, இந்திய துணைக் கண்டத்தின் அரசியல் வரலாற்றில் எந்த கட்சித் தலைவருக்கும் இல்லாத இந்தத் துணிச்சல் ஆகியவைதான் இந்த மாபெரும் வெற்றிக்குக் காரணம்'' குஷியாகப் பேசத் தொடங்கினார் அ.தி.மு.க கொள்கைப் பரப்பு இணைச் செயலாளர் நாஞ்சில் சம்பத்.</p>
<p class="content"> </p>
<p class="content"><span style="color: #0000ff"><img align="left" width="300" height="428" alt="" src="http://www.vikatan.com/jv/2014/05/yjyyjq/images/p39.jpg">''வாக்காளர்களுக்குப் பணம் கொடுத்ததுதான் அ.தி.மு.க-வின் இத்தகைய வெற்றிக்குக் காரணம் என விஜயகாந்த் முதல் பல அரசியல் கட்சித் தலைவர்களும் சொல்கிறார்களே? </span></p>
<p class="content">''அ.தி.மு.க-வில் வாக்காளர்களுக்குப் பணம் கொடுக்கும் திட்டமும் கிடையாது. தமிழகத்தில் பல கோடி பேர் அம்மாவின் சாதனைகளை அனுபவித்துக் கொண்டிருக்கிறார்கள். அவர்கள் வாக்களித்து வெற்றி பெற செய்திருக்கிறார்கள். பணம் கொடுத்து வாங்கிய வாக்கு அல்ல; அம்மாவின் குணம் வாங்கித்தந்த வாக்குகள். தேர்தல் அறிவிக்கப்பட்டவுடன் 40 நாட்களும் ஏதோ ஒரு இடத்தில் பிரசாரம் செய்துகொண்டே இருந்தோம்.  பிரசார யுத்தத்தையே நடத்தினோம். விஜயகாந்த் குற்றம்சாட்டுவதற்குக் காரணம் அவர் இன்று அடைந்திருக்கும் படு தோல்வியை நியாயப்படுத்துவதற்காக.''</p>
<p class="content"><span style="color: #0000ff">''தமிழகத்தில் அ.தி.மு.க 37 இடங்களில் வெற்றிபெறும் என்று நினைத்தீர்களா?'' </span></p>
<p class="content">''அ.தி.மு.க பெற்ற வெற்றி, இதுவரை யாரும் செய்யாத சரித்திர சாதனை. 21 நூற்றாண்டின் வைகறையில் இதுவரை யாருமே பெறாத வெற்றி. நடந்து முடிந்த சட்டமன்றத் தேர்தலில் எதிர்க்கட்சி அந்தஸ்த்தை இழந்த தி.மு.க., இப்போது தன்னுடைய இருப்பையே இழந்துவிட்டது. எதிர்க்கட்சியாக இருந்த தே.மு.தி.க இப்போது காணாமல் போய்விட்டது. ஒன்பது பிரதமர்களை நாடாளுமன்றத்தில் கேள்வி கேட்ட வைகோ, இன்று புதைந்துகொண்டிருக்கிறார். தமிழகத்தில் மட்டுமே கால் ஊன்றி  இருக்கிற அ.தி.மு.க., இந்தியாவின் மூன்றாவது பெரிய கட்சியாக விஸ்வரூபம் எடுத்திருக்கிறது. மக்கள் அனைவரும் தங்கள் வெற்றியாக இதைக் கொண்டாடுகிறார்கள். இது நாங்கள் எதிர்பார்த்த வெற்றிதான்.''</p>
<p class="content"><span style="color: #0000ff">''ஆனால், தமிழகத்திலும் புதுவையிலும் என மூன்று தொகுதிகளில் அ.தி.மு.க தோல்வியைச் சந்தித்து இருக்கிறதே?'' </span></p>
<p class="content">''அன்புமணி வென்றது சாதிக்குக் கிடைத்த வெற்றி. கன்னியாகுமரியில் ராதாகிருஷ்ணன் வென்றது மதத்துக்குக் கிடைத்த வெற்றி. இவ்வளவு கட்சிகள் கூட்டுசேர்ந்த பிறகும் அந்தக் கூட்டணியால் வெற்றியை அள்ள முடியவில்லை. அவர்களுக்குத் தமிழகத்தில் வேர்களும் இல்லை; விழுதுகளும் இல்லை. இனி வர இருக்கும் சட்டமன்றத் தேர்தலில் மக்கள் இதே முடிவைத்தான் தருவார்கள். காங்கிரஸ் கட்சி 38 இடங்களில் டெபாசிட் இழந்துவிட்டது. அம்மாவால்தான் ம.தி.மு.க-வுக்கு அங்கீகாரம் கிடைத்தது. பா.ம.க-வுக்கு அங்கீகாரம் கிடைத்தது. தே.மு.தி.க-வுக்கு அங்கீகாரம் கிடைத்தது. பாவம் எல்லோரும் இப்போது அங்கீகாரத்தை இழந்து அம்போவென நிற்கிறார்கள். இனி அவர்கள் எந்தத் திண்ணையில் ஒதுங்கினாலும் அந்தத் திண்ணைகூட இவர்களை ஏற்காது.''</p>
<p class="content"><span style="color: #0000ff">''வைகோ பட்டறையில் வளர்ந்தவர் நீங்கள். ஆனால், இன்று வைகோவும் தோற்றுவிட்டாரே?'' </span></p>
<p class="content">''அவர் இருப்புக்கு தி.மு.க-வில் ஆபத்து ஏற்பட்டது என்றவுடன்தான், என்னைப் போன்றவர்கள் அவரைத் தூக்கிப் பிடித்தோம். ஆனால், அவர் எங்கள் இருக்கையையே இல்லாமல் ஆக்கினார். சொந்தத் தொகுதியே அவரை நிராகரித்துவிட்டது. தமிழருவி மணியன் பேச்சைக் கேட்டு இப்படி மோசம் போய்விட்டார்!''  </p>
<p class="content"><span style="color: #0000ff">''தி.மு.க-வில் இருந்திருக்கிறீர்கள். தி.மு.க எதனால் படுதோல்வியை சந்தித்தது என நினைக்கிறீர்கள்?'' </span></p>
<p class="content">''கருணாநிதி இந்தத் தேர்தலில் காணாமல் போனதற்குக் காரணம்... அவரது குடும்பத்தில் நடக்கிற குடுமிப்பிடி சண்டைதான். அதையும் தாண்டி ஒரு லட்சத்து எழுபத்து ஆறாயிரம் கோடி ரூபாய் அலைக்கற்றை ஊழல். இவரது கடந்த கால ஆட்சியில் தமிழகத்தில் அவிழ்த்துவிடப்பட்ட அடக்குமுறை. அடுத்தவர் நிலங்களை தனதாக்கிக் கொண்ட நிலமோசடி... இதை எல்லாம் நினைத்துப் பார்த்த மக்கள், தி.மு.க-வைத் தொடுவதற்கே தயங்கிவிட்டார்கள். மு.க.ஸ்டாலின் பணம் வாங்கிக் கொண்டு வேட்பாளர்களை அறிவித்தார் என அதே குடும்பத்தைச் சேர்ந்த மு.க.அழகிரியே குற்றம்சாட்டி இருக்கிறார். ஸ்டாலினுக்கு எந்தத் தகுதியுமே இல்லை என்பதை மக்கள் உணர வைத்திருக்கிறார்கள். எமர்ஜென்சி காலத்தில்கூட தி.மு.க ஓர் இடத்தில் வெற்றிபெற்றது. இன்று அதுகூட கிடைக்காமல் தோற்றுப் போய் நிற்கிறார்கள்.''</p>
<p class="content"><span style="color: #0000ff">''தேசிய அரசியல் முடிவுகளை அ.தி.மு.க எப்படிப் பார்க்கிறது?'' </span></p>
<p class="content">''காங்கிரஸின் மக்கள் விரோத நடவடிக்கைகளுக்கு மக்கள் கொடுத்த அடி இந்தியா முழுவதும் எதிரொலித்து இருக்கிறது.''</p>
<p class="content">- <span style="color: #0000ff">நா.சிபிச்சக்கரவர்த்தி </span></p>
<p class="content">படம்: ஆ.முத்துகுமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'காங்கிரஸ் மீதான வெறுப்புக்கு நாங்களும் பலியாகிவிட்டோம்!'</div>
<div class="subtitle1"></div>
<div class="content" style="border-top:1px solid #DDD;">
<p class="content">கட்சி தொடங்கியது 1949-ம் ஆண்டாக இருந்தாலும் முதன் முதலில் நாடாளுமன்றத் தேர்தலில் திராவிட முன்னேற்ற கழகம் போட்டியிட்டது 1967-ம் ஆண்டுதான்! 25 தொகுதிகளில் தி.மு.க போட்டியிட்டது. போட்டியிட்ட 25 இடங்களிலும் வெற்றியும் பெற்றது. அதில் தொடங்கி இப்போது சந்தித்த மக்களவைத் தேர்தல் வரையில் இப்படி ஒரு தோல்வியை தி.மு.க நாடாளுமன்ற வரலாற்றில் சந்தித்தது இல்லை. இந்தத் தோல்விக்கு என்ன காரணம்? தி.மு.க-வின் கொள்கைபரப்புச் செயலாளர் திருச்சி சிவாவிடம் பேசினோம்.</p>
<p class="content"> </p>
<p class="content"><img align="left" width="200" height="401" alt="" src="http://www.vikatan.com/jv/2014/05/yjyyjq/images/p18.jpg">''தமிழகத் தேர்தலில் எங்கள் கட்சி தோல்வி அடைந்ததற்கான காரணங்களை எங்கள் கட்சியில் பல்வேறு நிலையில் உள்ள குழுக்கள் கூடி விவாதிக்க இருக்கின்றன. இருந்தாலும், என்னைப் பொறுத்தவரையில் சில விஷயங்களை இங்கே சொல்ல விரும்புகிறேன். தேர்தல் ஆணையம் தமிழகத்தில் மட்டும் விசேஷ அக்கறையுடன் புதிய புதிய திடீர் சட்டங்களை அறிமுகப்படுத்தினார்கள். சாலையில் நடந்து போகிற வியாபாரிகள் கையில் வைத்திருந்த பணத்தைப் பறித்து ரொம்பவும் பொறுப்பு உணர்ச்சியோடு இருப்பதாகக் காட்டிக்கொண்டனர். கடைசி நேரத்தில், வீடு வீடாகச் சென்று பூத் சிலிப் தருவதைப்போல லஞ்சப் பணத்தை அ.தி.மு.க-வினர் பட்டுவாடா செய்தனர். தேர்தல் பார்வையாளர்கள்.. வெறும் பார்வையாளர்களாகக் கை கட்டி, வாய் மூடி வேடிக்கை பார்த்தனர். பதற்றம் இல்லாத மாநிலங்கள் வரிசையில் தமிழகம் இருந்தாலும் திடீரென 144 தடை உத்தரவைப் பிறப்பித்தனர். அதற்குள்ளாகவே, ஆளுங்கட்சியினர் தங்கள் கைங்கரியங்களை முடித்துவிட்டனர். அ.தி.மு.க-வினர் எங்காவது புகார் தந்தால் வரிந்துகட்டிக்கொண்டு மின்னல்வேகத்தில் நடவடிக்கை எடுத்தவர்கள், அத்துமீறல்கள் குறித்து தி.மு.க உள்ளிட்ட எதிர்க்கட்சியினர் புகார் தந்தபோது நடவடிக்கை எடுப்பதில் தாமதமும் மெத்தனமும் காட்டினர். தேர்தல் கமிஷனின் செயல்பாடுகள் தமிழகத்தைப் பொறுத்தவரையில் இங்கே அதிகாரத்தை கையில் வைத்திருக்கிற ஆளுங்கட்சியினருக்கு சாதகமாகவே அமைந்தது. அரசியல் சட்ட அங்கீகாரம் பெற்ற, சுய ஆட்சி அதிகாரம் உள்ள இந்திய தேர்தல் ஆணையம் மீது இதுநாள் வரை அரசியல் கட்சியினர் வைத்திருந்த அதீத நம்பிக்கை, தமிழகத்தில் நடந்து முடிந்த தேர்தல் நேரத்தில் காட்டிய அணுகுமுறையால் தகர்ந்து போனது.</p>
<p class="content">காங்கிரஸ் கட்சியின் தவறான ஆட்சி முறை காரணமாக, புதிய அரசு மத்தியில் வரவேண்டும் என்று வெகுண்டெழுந்த மக்களின் கருத்து இந்தியா முழுவதும் பரவி இருந்ததைத் தேர்தல் முடிவு காட்டுகிறது. அவர்களுடன் 10 ஆண்டுகள் கூட்டணியில் இருந்த நாங்கள், விலகிவிட்ட பின்னரும் அவர்கள் மீதான வெறுப்பு எங்களையும் பாதித்துவிட்டது. அந்த வெறுப்புக்கு நாங்களும் பலியாகிவிட்டோம்.</p>
<p class="content">90 வயதை தாண்டிவிட்ட எங்கள் தலைவர் ஒருபக்கம்... 92 வயதான இனமான பேராசிரியர் இன்னொரு பக்கம்... எங்கள் தளபதியின் சூறாவளி சுற்றுப்பயணம்... எங்களைப் போன்ற கழக நிர்வாகிகள் உழைப்பு... இவை எல்லாவற்றையும் ஆளுங்கட்சியின் அராஜகப் போக்கு அடித்து நொறுக்கிவிட்டது. ஆட்சி அதிகாரம், பணம் பாதாளம் வரை பாய்ந்தது. தேர்தல் பிரசாரத்தின்போது, ஒரு கட்சியின் தலைவர்... முதல்வர் என்ற பொறுப்புகளை வகிக்கும் ஜெயலலிதா சாதாரண மக்களுடன் மக்களாக இருந்தாரா? விமானம், ஹெலிகாப்டர் என்று பறந்தார். பிரசாரம் போகும் ஊர்களில் தங்காமல், மாலையில் வீடு திரும்ப வேண்டும் என்ற நிர்பந்தம் அவருக்கு. தலைநகரம் தவிர்த்து தமிழக சாலைகளில் இந்தத் தேர்தலில் சில கி.மீ தூரமாவது பயணித்தாரா அந்த அம்மையார்?</p>
<p class="content">இது தேர்தல் முடிவு மட்டுமல்ல; எதிர்கால அரசியலின் போக்கு. உழைப்பவர்களை, திறமையானவர்களை, எளிமையானவர்களை புறக்கணிப்பதும், எளிதில் எவராலும் அணுக முடியாத ஆடம்பரத்தை இலக்கணமாக வைத்திருக்கிற அரசியல் தலைவர்கள் ஊக்கப்படுத்தப்படுவார்களேயானால், மக்கள் எதிர்பார்ப்புகளைப் பூர்த்திசெய்யும் தன்மையுள்ள அரசியல்வாதிகள் நாளைக்கு உருவாகிற வாய்ப்புகளே இல்லாமல் போகும். இது தேவையா... ஆரோக்கியமானதா என்று நல்லவர்களும் நடுநிலையாளர்களும் உணர்ந்துபார்ப்பதற்கு உதவும் தேர்தல் இது!</p>
<p class="content">இந்த ஒரு தேர்தல் மூலம் வெற்றி, தோல்விகள் எங்கள் கட்சியின் ஆரோக்கியத்தையோ, ஆயுளையோ, ஆற்றலையோ தீர்மானிக்க முடியாது. இது ஆயிரங்காலத்துப் பயிர். கழகம் எவ்வளவு வலிமையானது என்பதையும் இந்தத் தேர்தல் நிர்ணயிக்காது. மு.க.ஸ்டாலின் போன்ற  அடுத்த தலைமுறை தலைவன் தலைமையில் எழுச்சி நிறைந்த இளைய தலைமுறை புதிய அரசியல் சகாப்தம் படைக்கப்போகிறது.</p>
<p class="content">நாங்கள் களத்தை இழந்திருக்கிறோமே, தவிர யுத்தத்தை அல்ல!'' என்று நிதானமாகப் பேசி முடித்தார்.</p>
<p class="content">- <span style="color: #0000ff">ஆர்.பி</span>., படம்: சொ.பாலசுப்ரமணியன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கழுகார் பதில்கள்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><span style="color: #ff6600"><img alt="" align="middle" width="187" height="101" src="http://www.vikatan.com/jv/2014/05/yjyyjq/images/p8.jpg"></span></p>
<p class="content"><span style="color: #ff6600">எஸ்.ஜானகி</span>, உடுமலைப்பேட்டை.</p>
<p class="content"> <span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/yjyyjq/images/question2.jpg">காந்தி, நேதாஜி போன்ற தலைவர்களை காங்கிரஸ் மட்டுமே உரிமை கொண்டாட முடியுமா? </span></p>
<p style="text-align: center"><span style="color: #0000ff"><img alt="" align="middle" width="585" height="384" src="http://www.vikatan.com/jv/2014/05/yjyyjq/images/p9.jpg"></span></p>
<p class="content">காந்தியும் நேதாஜி சுபாஷ் சந்திரபோஸும், 'காங்கிரஸுக்கு ஓட்டுப் போடுங்கள்’ என்று வாக்குக் கேட்டவர்கள் அல்ல. உண்மையையும் அகிம்சையையும் வலியுறுத்தியவர் காந்தி. உணர்ச்சியும் போராட்டக் குணமும் விதைத்தவர் நேதாஜி. இவை அனைவருக்கும் பொதுவானவை. அவர்களும் அனைவருக்கும் பொதுவானவர்கள்.</p>
<p class="content"> <span style="color: #ff6600">மேட்டுப்பாளையம் மனோகர், சென்னை-18. </span></p>
<p class="content"><span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/yjyyjq/images/question2.jpg">இலங்கை ராணுவம் ஈழத்தில் மீண்டும் பலாத்கார சம்பவங்களை அரங்கேற்றி வருகிறதாமே? </span></p>
<p style="text-align: center"><span style="color: #0000ff"><img alt="" align="middle" width="382" height="343" src="http://www.vikatan.com/jv/2014/05/yjyyjq/images/p8b.jpg"></span></p>
<p class="content">இலங்கை ராணுவத்தின் குணம் மாறாது என்பதற்கு சாட்சியாக இந்த மாதம் 5-ம் தேதி தமிழகத்துக்கு சில ஈழத்தமிழ் குடும்பங்கள் தப்பித்து வந்து சொன்னதை நினைவுபடுத்துகிறேன். நெடுங்காணியைச் சேர்ந்த உதயகலா, 'கண்டி பல்கலைக்கழகத்தில் வேலைபார்க்கும் என் கணவரை திடீர் தீடீரென ராணுவம் அழைத்துச் சென்று விசாரணை செய்தது. இதுவரை மூன்று முறை சிறைபிடித்தார்கள். ஒவ்வொரு தடவையும் பணம் கொடுத்துத்தான் என் கணவரை மீட்டுவந்தோம். இலங்கையில் மீண்டும் பயங்கரவாத தடுப்புச் சட்டம் அமல்படுத்தப்பட்டுவிட்டது. இந்த சட்டத்தின்படி கைது செய்யப்படுபவர்களை ஒன்றரை ஆண்டுகாலம் எந்த விசாரணையும் இல்லாமல் அடைத்து வைக்கலாம். அவர்களை யாரும் பார்க்க முடியாது. இந்த சட்டப்படி என் கணவரை மறுபடி பிடித்துவிடுவார்களோ என்று பயந்து இந்தியாவுக்கு வந்துவிட்டோம். எங்களைப்போல அகதியாக வர 2 ஆயிரத்துக்கும் மேற்பட்டவர்கள் தயாராக இருக்கிறார்கள். அப்படி வர முயற்சிப்பவர்களை ராணுவம் பிடித்துச் சென்றுவிடுகிறது. இதுபோன்ற நிலை தொடர்ந்தால் மறுபடியும் போராட்ட இயக்கம் உருவாகும்’ என்று சொல்லியிருக்கிறார். இதுதான் ஈழத்தின் இன்றைய யதார்த்தம். ஆனால், அமைதி திரும்பிவிட்டதாக விழா கொண்டாடிக்கொண்டு இருக்கிறார் ராஜபக்ஷே.</p>
<p class="content"><span style="color: #ff6600">பாளை டி.கே.மோகன், விருகம்பாக்கம். </span></p>
<p class="content"><span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/yjyyjq/images/question2.jpg">தனது பதவிக் காலத்தை முடித்துக்கொண்ட மன்மோகன் சிங்கின் சாதனை என்று எதனைச் சொல்லலாம்? </span></p>
<p style="text-align: center"><span style="color: #0000ff"><img alt="" align="middle" width="382" height="347" src="http://www.vikatan.com/jv/2014/05/yjyyjq/images/p9c.jpg"></span></p>
<p class="content">தகவல் அறியும் உரிமைச் சட்டம் அவரது ஆட்சியில் குறிப்பிடத்தக்கது. கிராமப்புற வேலைவாய்ப்புத் திட்டம் மிக முக்கியமானது. இந்த இரண்டும் அவரது சாதனைகள்! அதேசமயம், கிராமப்புற ஏழை, எளிய மக்களுக்கு வேலைவாய்ப்பை உறுதிப்படுத்த வேண்டும் என்கிற நல்ல எண்ணத்தில் கொண்டுவரப்பட்ட இந்தத் திட்டம் இந்தியாவின் முதுகெலும்பான விவசாயத்துக்கு வேட்டு வைத்திருப்பதை மன்மோகன் சிங் காதில் வாங்கிக்கொள்ளவில்லை. இந்தத் திட்டத்தில் உள்ள ஓட்டைகளை அடைத்து, கிராமப்புற மக்களின் வேலைவாய்ப்பையும் விவசாய முன்னேற்றத்தையும் இணைத்துச் செயல்படுத்தும் ஒரு தீர்க்கதரிசனமான திட்டத்தை அவர் அமல்படுத்தியிருக்க வேண்டும்.</p>
<p class="content"><span style="color: #ff6600">சம்பத்குமாரி, பொன்மலை. </span></p>
<p class="content"><span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/yjyyjq/images/question2.jpg">2009 நாடாளுமன்றத் தேர்தலில் போட்டியிட்டவர்களில் 1,249 பேர் கோடீஸ்வரர்கள். இந்த ஆண்டு நடந்த நாடாளுமன்றத் தேர்தலில் போட்டியிட்ட கோடீஸ்வரர்களின் எண்ணிக்கை 2,208. இது எதைக் காட்டுகிறது? </span></p>
<p class="content">பணம் இருந்தால்தான் தேர்தலில் நிற்க முடியும்; பணம் இருந்தால்தான் பிரசாரம் செய்ய முடியும்; பணம் கொடுக்கும் வேட்பாளருக்குத்தான் கட்சித் தொண்டனும் உழைப்பான்; பணம் கொடுக்கும் வேட்பாளரால்தான் பெருவாரியான மக்களை ஈர்க்க முடியும்... என்பதை உணர்ந்த கட்சிகள் கோடீஸ்வரர்களுக்கு அந்தப் பொறுப்பைக் கொடுக்கின்றன.</p>
<p class="content">'அருள் இல்லாதவர்களுக்கு அவ்வுலகம் இல்லை; பொருள் இல்லாதவர்களுக்கு இவ்வுலகம் இல்லை’ என்று வள்ளுவர் சொல்லி பல்லாண்டு காலம் ஆகிவிட்டது.</p>
<p class="content"> <span style="color: #ff6600">கணேஷ்குமார், காங்கயம். </span></p>
<p class="content"><span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/yjyyjq/images/question2.jpg">மிருக குணம் அடைந்துவிட்டான் என்று திட்டுவது சரியா? </span></p>
<p class="content">உண்மையில் மிருக குணம் அடைவது சரியானது. 'பசு போன்ற அடக்கமும், சிங்கம் போன்ற வீரமும், யானை போன்ற உழைப்பும் மனிதனுக்கு வேண்டும்’ என்று எழுதினார் சுத்தானந்த பாரதி. மிருக குணம் வேண்டாம் என்று சொல்ல முடியுமா?</p>
<p class="content"> <span style="color: #ff6600">முத்துசுவாமி, சென்னை-90. </span></p>
<p class="content"><span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/yjyyjq/images/question2.jpg">இனியாவது விசா கிடைக்குமா? </span></p>
<p class="content">இனி வீடுதேடி ஓடோடி வந்துவிடாதா என்ன? நாம் சிணுங்கினால் சீனா பக்கம் பறந்துவிடுவார் என்று பதறிப் போய் தந்துவிடாதோ அமெரிக்கா!</p>
<p class="content"> <span style="color: #ff6600">அர்ஜுனன்.ஜி., திருப்பூர்-7. </span></p>
<p class="content"><span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/yjyyjq/images/question2.jpg">விடைபெற்றுச் செல்லும் பிரதமர் மன்மோகன் சிங்குக்கு உங்கள் ஆலோசனை என்ன? </span></p>
<p class="content">அதிகாரியாக இருப்பது வேறு, அரசியல்வாதியாக இருப்பது வேறு என்பதை இப்போதாவது நீங்கள் புரிந்திருப்பீர்கள். போனது போகட்டும் மன்மோகன், இனிமேலாவது உங்களுக்குத் தெரிந்த வேலையை மட்டும் பாருங்கள்.</p>
<p class="content">தனது பதவி நிலைத்தால் போதும், யாரும் எதுவும் செய்துவிட்டுப் போகட்டும் என்று மௌனமாக இருந்ததன் விளைவுதான் இத்தனை அவமானங்கள் என்பதை இப்போதாவது உணர்ந்திருப்பீர்கள்.</p>
<p class="content"> <span style="color: #ff6600">மு.கல்யாணசுந்தரம், மேட்டுப்பாளையம். </span></p>
<p class="content"><span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/yjyyjq/images/question2.jpg">நோட்டா ஓட்டு - நோட்டு ஓட்டு; ஒப்பிடுங்களேன்? </span></p>
<p class="content">நோட்டா ஓட்டு, அரசியல் கட்சிகளுக்கு வைக்கப்பட்ட வேட்டு. நோட்டு ஓட்டு, ஜனநாயகத்துக்கு வைக்கப்படும் ஆப்பு.</p>
<p class="content">நோட்டா ஓட்டு அதிகமானால் ஒருவேளை அரசியல் கட்சிகள் திருந்துவதற்கு வாய்ப்பு இருக்கிறது. ஆனால் நோட்டு ஓட்டு அதிகம் ஆக ஆக, ஜனநாயகம் மீள முடியாத சவக்குழிக்குத் தள்ளப்படும்.</p>
<p class="content"> <span style="color: #ff6600">வி.தமிழ்ப்பித்தன், நீடாமங்கலம். </span></p>
<p class="content"><span style="color: #0000ff"><img hspace="2" alt="" vspace="2" align="absMiddle" width="25" height="25" src="http://www.vikatan.com/jv/2014/05/yjyyjq/images/question2.jpg">வடநாட்டு அரசியல்வாதிகளுக்கு ஆங்கிலம் நன்கு தெரிந்திருந்தும், இந்தி தெரியாத மாநிலங்களுக்கு வரும்போதும் இந்தியில் பேசுவது சரியா? </span></p>
<p class="content">அது அவர்களுக்கு இருக்கும் மொழிப்பற்றின் அடையாளம். காந்தி, தமிழகம் வந்தபோது சொன்னார். 'நியாயப்படி நான் உங்கள் தாய்மொழியான தமிழில்தான் பேச வேண்டும். ஆனால், எனக்கு தமிழ் தெரியாது. உங்களுக்கு தெரியாவிட்டாலும் என்னுடைய தாய்மொழியான இந்தியில் பேசுகிறேன். ஆனால், இருவருக்கும் அந்நிய மொழியான ஆங்கிலத்தில் நான் ஏன் பேச வேண்டும்?’ என்று கேட்டார்.</p>
<p style="text-align: center"><img alt="" align="middle" width="600" height="74" src="http://www.vikatan.com/jv/2014/05/yjyyjq/images/question1.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செய்த ஊழல்களை மறைத்திருந்தால் வெற்றிபெற்று இருப்போம்</div>
<div class="subtitle1">காங்கிரஸ் தலைவர் சொல்லும் காரணம்!</div>
<div class="subtitle2"></div>
<div class="content" style="border-top:1px solid #DDD;">
<p class="content">தேர்தலை முன்னிட்டு தமிழகத்தில் அனைத்து கட்சி அலுவலகங்களும் ஏதோ ஒரு வகையில் தொண்டர்கள் சூழ பரபரப்புடன் இருந்தன. தேர்தல் தேதி அறிவிக்கப்பட்ட நாள் முதல் தேர்தல் முடிவு வரை பரபரப்பே இல்லாமல் இருந்தது சத்யமூர்த்தி பவன் மட்டும்தான். தேர்தல் முடிவுகள் வந்த பிறகு, தமிழக காங்கிரஸ் தலைவர் ஞானதேசிகனைச் சந்திக்க சத்யமூர்த்தி பவன் சென்றோம். 'காங்கிரஸ் கட்சி தமிழகத்தில் ஏன் படுதோல்வி அடைந்தது என்றுதானே கேட்கப் போகிறீர்கள்? தனி நபர் ஊழல்கள் தவிர்க்க முடியாதவை. அதற்கு காங்கிரஸ் பலியாகிவிட்டது''- என்றபடி கேள்விக்குகாகக் காத்திருக்காமல் பேசத் தொடங்குகிறார் ஞானதேசிகன்.</p>
<p class="content"> </p>
<p style="text-align: center"><span style="color: #0000ff"><img align="middle" width="500" height="336" alt="" src="http://www.vikatan.com/jv/2014/05/yjyyjq/images/p20.jpg"></span></p>
<p class="content"><span style="color: #0000ff">''தனிநபர் ஊழல் என்றால் தி.மு.க-வில் இருக்கும் ஆ.ராசாவினால் காங்கிரஸ் படுதோல்வி அடைந்தது எனச் சொல்ல வருகிறீர்களா?'' </span></p>
<p class="content">''தனிநபர் ஊழல் என்று சொன்னால் கல்மாடி, ஆ.ராசா, அசோக் சவான் எல்லோரும்தான். தனிநபர் தவறுகள் தவிர்க்க முடியாவை. அந்தத் தவறுகளுக்குக் காலதாமதமாக சில நடவடிக்கைகளை  எடுத்தார்கள். அந்த நடவடிக்கைகளை நாங்கள் மக்கள் மத்தியில் உரக்கச் சொல்லத் தவறிவிட்டோம். இன்னொருவிதத்தில் குற்றம் செய்தவர்கள் மீது நடவடிக்கை எடுத்ததால்தானே, இந்த ஊழல்களைப் பெரிதுபடுத்தினார்கள். ஒருவேளை நாங்கள் இந்த ஊழல்களை மறைத்து, நடவடிக்கை எடுக்காமல் இருந்தால், காங்கிரஸ் வெற்றிபெற்று இருக்கும் அல்லவா?''</p>
<p class="content"><span style="color: #0000ff">''வெற்றிபெற வேண்டும் என்றால் குற்றம் செய்ததை, ஊழல்களை மறைக்க வேண்டும்; குற்றம் செய்தவர்கள் மீது நடவடிக்கை எடுக்கக் கூடாது என்கிறீர்களா?'' </span></p>
<p class="content">''இந்திய ஜனநாயகம் என்னை அப்படித்தான் யோசிக்க வைத்தது. அசோக் சவான், ஆதர்ஷ் வீடு ஒதுக்கீட்டில் முறைகேடுதான் செய்தார். இது ஊழல் அல்ல. நிர்வாகத் தவறு. ஆனால், இதற்கு ஆதர்ஷ் ஊழல் என்று பெயர் வைத்தனர். இதைக் கையில் எடுத்துகொண்டு மீடியாவும் எதிர்க்கட்சிகளும் கொஞ்ச நாட்கள் காங்கிரஸைக் காய்ச்சினார்கள். குற்றத்தைக் கண்டுபிடித்து, அதற்கு நடவடிக்கையும் நாங்கள் எடுத்தோம். தவற்றை சரிசெய்ததற்காகத் தண்டனை கிடைத்திருப்பதைத்தான் சொல்கிறேன்.''</p>
<p class="content"><span style="color: #0000ff">''தமிழகத்தில் எத்தனைத் தொகுதிகளில் வெற்றி பெறுவீர்கள் என்று நினைத்தீர்கள்?'' </span></p>
<p class="content">''தமிழகத்தில் கன்னியாகுமரியில் மட்டும்தான் வெற்றிபெறுவோம் என்று நினைத்தோம். இறுதியில் கன்னியாகுமரியும் எங்களை 'கை’ விட்டுவிட்டது. மற்றபடி ஒன்பது சதவிகித வாக்குகள் காங்கிரஸுக்குக் கிடைக்கும் என்று எதிர்பார்த்தோம். ஆனால், எங்களுக்கு ஐந்து சதவிகித வாக்குகள்தான் கிடைத்தன. 1998-ல் தனியாகத்தான் தேர்தலைச் சந்தித்தோம். நாங்கள் தனியாக தமிழகத்தில் களம் இறங்கப்போகும் முடிவை மார்ச் மாதம் இரண்டாவது வாரம்தான் எடுத்தோம். ஒரே மாதத்தில் வேட்பாளர்களைத் தேர்வுசெய்து தேர்தலை எதிர்கொண்டோம். தோல்வி என்பது தமிழ்நாட்டில் மட்டும் இல்லை; காஷ்மீர் முதல் கன்னியாகுமரி வரை காங்கிரஸ் தோல்வியைத் தழுவியுள்ளது. ஆனால், இந்தத் தேர்தல் முடிவு எதிர்கால காங்கிரஸ் வளர்ச்சியைப் பாதிக்காது. 1991-ல் காங்கிரஸ் 404 இடங்களைக் கைப்பற்றியது. அப்போது பி.ஜே.பி இரண்டு தொகுதிகளில்தான் வெற்றிபெற்றது. நம் நாட்டில் மாறி மாறித்தான் கட்சிகள் ஆட்சிக்கு வரும். இது நிரந்தரம் இல்லை. மாற்றம் வரும்.''</p>
<p class="content"><span style="color: #0000ff">''பி.ஜே.பி அரியணையில் அமரப்போகிறது. 10 ஆண்டுகளாக ஆட்சிசெய்த காங்கிரஸ் கட்சி எதிர்க்கட்சியாகக்கூட ஆகவில்லையே?'' </span></p>
<p class="content">'மோடி பதவியை ஏற்று ஆட்சி நடத்தட்டும். அதன் பிறகுதான் மக்களுக்கு மன்மோகன் ஆட்சியின் மகிமை புரியும். காங்கிரஸ் இல்லாததை மக்கள் இனி உணர ஆரம்பிப்பார்கள்.'</p>
<p class="content">- <span style="color: #0000ff">நா.சிபிச்சக்கரவர்த்தி </span></p>
<p class="content">படம்: ஆ.முத்துக்குமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'மோடி - அம்மா நட்பை அசைக்க முடியாது!'</div>
<div class="subtitle1">பொன்.ராதாகிருஷ்ணன் பொளேர்</div>
<div class="subtitle2"></div>
<div class="content" style="border-top:1px solid #DDD;">
<p class="content">''சரித்திரத்தில் இல்லாத சாதனையை நரேந்திர மோடி உருவாக்கிவிட்டார். காங்கிரஸுக்கு மக்கள் பாடம் புகட்டியிருக்கிறார்கள். இனி உலக அரங்கில் இந்தியா தலைநிமிரும்!'' - வாழ்த்து மழைகளுக்கு இடையில் நம்மிடம் உற்சாகமாகப் பேசுகிறார் தமிழகத்தில் இருந்து டெல்லிக்குப் போகும் ஒரே பி.ஜே.பி எம்.பி-யான பொன்.ராதாகிருஷ்ணன். அவரிடம் சில கேள்விகளை முன்வைத்தோம்.</p>
<p style="text-align: center"> <img align="middle" width="487" height="223" alt="" src="http://www.vikatan.com/jv/2014/05/yjyyjq/images/p36.jpg"></p>
<p class="content"><span style="color: #0000ff">''அகில இந்திய அளவில் பெற்ற இந்த வெற்றியை எப்படிப் பார்க்கிறீர்கள்?'' </span></p>
<p class="content">''இது புதிய சரித்திரம். மதச்சார்புள்ள கட்சி என்று எங்களை காங்கிரஸ் விமர்சனம் செய்தது. அவர்களின் பிரிவினைவாதப் பேச்சை மக்கள் ஏற்கவில்லை. தமிழகத்தில் காங்கிரஸ் கட்சிக்கு 38 தொகுதிகளில் டெபாசிட் பறிபோயிருக்கிறது. கம்யூனிஸ்ட்களும் எங்களை மதவாதக் கட்சி என்று பூச்சாண்டி காட்டினார்கள். ஆனால், மக்கள் உண்மையை உணர்ந்து மோடியை பிரதமர் நாற்காலியில் அமரவைத்துவிட்டனர். கிறிஸ்துவர், முஸ்லிம் என்று அத்தனை மதத்தினரும் மோடி பிரதமராக வர வேண்டும் என்று மனதார நினைத்தனர். அதுதான் நடந்திருக்கிறது. அனைவருக்கும் நன்றி!''</p>
<p class="content"><span style="color: #0000ff">''ஆனால், தமிழகத்தில் பி.ஜே.பி கூட்டணி தோற்றுவிட்டதே?'' </span></p>
<p class="content">''கன்னியாகுமரியிலும் தர்மபுரியிலும் மட்டுமே எங்கள் கூட்டணி ஜெயித்திருக்கிறது. மற்ற தொகுதிகளில் எங்களுக்கு இப்படி ஒரு ஏமாற்றம் கிடைக்கும் என நான் எதிர்பார்க்கவில்லை.</p>
<p class="content">'சிலர் சிரிப்பார் சிலர் அழுவார் நான் சிரித்துக்கொண்டே அழுகின்றேன்.</p>
<p class="content">சிலர் அழுவார் சிலர் சிரிப்பார் நான் அழுதுகொண்டே சிரிக்கின்றேன்’- 'பாவமன்னிப்பு’ படத்தில் இப்படி ஒரு பாட்டு வரும் இல்லையா? அந்த நிலைமையில்தான் நான் இருக்கிறேன். நாடாளுமன்றத்தில் முழங்க வேண்டிய வைகோ, இல.கணேசன், சுதீஷ் போன்றவர்களின் வெற்றிவாய்ப்பு பறிக்கப்பட்டுவிட்டது. அதற்குக் காரணம், கடைசி நேரத்தில் தமிழக முதல்வர் மேற்கொண்ட சில நுணுக்கமான நடவடிக்கைகள்தான். தமிழகத்திலும் மோடி அலை இருந்ததை யாரும் மறுக்க முடியாது. அதனால்தான் பல இடங்களில் எங்கள் கூட்டணி இரண்டாவது இடத்துக்கு வந்திருக்கிறது. காலம் ஒருநாள் மாறும். நிச்சயம் நாங்கள் தமிழகத்திலும் முதல் இடத்துக்கு வருவோம்.''</p>
<p class="content"><span style="color: #0000ff">''அ.தி.மு.க-வுடன் பி.ஜே.பி அரசின் உறவு இனி எப்படி இருக்கும்?'' </span></p>
<p class="content">''நட்புறவோடு செயல்படுவோம் என்று அம்மாவும் நரேந்திர மோடியும் தெரிவித்துவிட்டனர். மோடிக்கும் அம்மாவுக்கும் இருக்கும் நட்பை யாராலும் அசைக்கவும் முடியாது. பிரிக்கவும் முடியாது.</p>
<p class="content">நாட்டின் ஒட்டுமொத்த முன்னேற்றத்துக்கும் மோடி உறுதி பூண்டுள்ளார். நாட்டின் முன்னேற்றத்தில் தமிழகத்தின் பங்கு பெருமளவில் இருக்கும் வகையில் இணைந்து செயல்படுவோம். மத்திய அரசின் திட்டங்கள் தமிழக மக்களுக்கு முழுமையாகக் கிடைக்கச் செய்ய நானும் அம்மாவைச் சந்திப்பேன். கன்னியாகுமரி மாவட்டத்தில் குளச்சல் துறைமுகம் வந்தே தீர வேண்டும். தமிழகத்தில் இளைஞர்களுக்கு வேலைவாய்ப்பும் தொழில் வளமும் பெருக வேண்டும். அதற்காக தமிழக அரசுடன் மத்திய அரசு இணைந்து செயல்படும். இந்தியாவில் தலைசிறந்த ஐந்து மாவட்டங்களில் ஒன்றாக கன்னியாகுமரியை மாற்றுவதுதான் என் முதல் வேலை!''</p>
<p class="content"><span style="color: #0000ff">''தமிழகத்தில் உங்களது அடுத்த இலக்கு என்ன?'' </span></p>
<p class="content">''அ.தி.மு.க, தி.மு.க-வுக்கு மாற்றாக வலுவான அணி அமைத்தோம். ஆனாலும் பெரும்பாலான இடங்களில் வெற்றிபெற முடியவில்லை. தோல்விக்கான காரணங்களைத் தேடுவோம். அதைக் கண்டுபிடித்து சரிசெய்வோம். வரப்போகும் சட்டமன்றத் தேர்தலில் எங்கள் கூட்டணி தொடரும். அப்போது தமிழகத்திலும் பி.ஜே.பி கூட்டணி ஆட்சியைப் பிடிக்கும். அதற்கான வேலைகளில் இனி முழுவீச்சில் இறங்கப்போகிறோம்!''</p>
<p class="content">- <span style="color: #0000ff">எஸ்.முத்துகிருஷ்ணன் </span></p>
<p class="content">படம்: ஆ.முத்துக்குமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மக்கள் அளித்தது அல்ல... இது மாயாஜால வெற்றி!</div>
<div class="subtitle1">திருமாவளவன் தீர்ப்பு!</div>
<div class="subtitle2"></div>
<div class="content" style="border-top:1px solid #DDD;">
<p class="content">சுனாமி அலையைப்போல எதிர்க்கட்சிகளைச் சுருட்டித் தள்ளிவிட்டது நடந்து முடிந்த நாடாளுமன்றத் தேர்தல். மத்தியில் மோடி அலை என்றால், தமிழகத்தில் லேடி அலை. தி.மு.க கூட்டணிக்கு ஒரு தொகுதிகூட கிடைக்கவில்லை. இந்தக் கூட்டணியில் அங்கம் வகித்த விடுதலைச் சிறுத்தைகள் கட்சி சிதம்பரம், திருவள்ளூர் ஆகிய இரண்டு தொகுதிகளில் போட்டியிட்டு, தோல்வியடைந்தது. சிதம்பரம் தொகுதியில் போட்டியிட்டார் விடுதலைச் சிறுத்தைகள் கட்சியின் தலைவர் தொல்.திருமாவளவன். அவரைச் சந்தித்தோம்.</p>
<p class="content"> </p>
<p style="text-align: center"><span style="color: #0000ff"><img align="middle" width="486" height="414" alt="" src="http://www.vikatan.com/jv/2014/05/yjyyjq/images/p24.jpg"></span></p>
<p class="content"><span style="color: #0000ff">''நாடாளுமன்றத் தோதல் முடிவுகள் குறித்து உங்கள் கருத்து என்ன?'' </span></p>
<p class="content">''தொடர்ந்து 10 ஆண்டுகளாக ஆட்சி பீடத்தில் இருந்த காங்கிரஸ் கட்சியை மாற்ற வேண்டும் என்ற எண்ணத்தில் பி.ஜே.பி-க்கு மக்கள் வாக்களித்துள்ளனர். காங்கிரஸுக்கு மாற்றாக பி.ஜே.பி மட்டும் இருந்ததால், அந்தக் கட்சி வெற்றிபெற்றுள்ளது. இந்த வெற்றி மக்கள் அளித்தது அல்ல. மாயாஜால வெற்றி.''</p>
<p class="content"><span style="color: #0000ff">''பி.ஜே.பி வெற்றிக்கு மோடி அலைதான் காரணமா?'' </span></p>
<p class="content">''மோடி அலையால் வெற்றி என்று சொல்ல முடியாது. மோடி அலை வீசியிருந்தால், தமிழகத்தில் பி.ஜே.பி கூட்டணி கட்சிகள் தோல்வியுற்று இருக்காது. வைகோ, சுதீஷ் போன்றவர்கள் வெற்றிபெற்று இருக்க வேண்டும். எனவே, தமிழகத்தில் மோடி அலை வீசவில்லை. தனிப்பெரும்பான்மை கிடைக்கும் என்று பி.ஜே.பி-யே எதிர்பார்க்கவில்லை. தேர்தல் முடிவுக்கு முன்புகூட ஒரு உறுப்பினர் கொண்ட கட்சி ஆதரித்ததாலும் அதை ஏற்றுக்கொள்வோம் என்று பி.ஜே.பி தெரிவித்தது. ஆகவே, சரியான எதிர்க்கட்சி இல்லாததால்தான் பி.ஜே.பி வெற்றிபெற்று இருக்கிறது.</p>
<p class="content">கடந்த இரண்டு ஆண்டுகளாகப் பன்னாட்டு நிறுவனங்களின் துணையோடு ஆர்.எஸ்.எஸ் இயக்கம் மேற்கொண்ட பிரசாரம், புதிய வாக்காளர்களை வெகுவாகக் கவர்ந்துள்ளது. இதை பி.ஜே.பி-யின் வெற்றி என்பதைவிட ஆர்.எஸ்.எஸ் இயக்கத்தின் வெற்றி என்றே சொல்ல வேண்டும்.''</p>
<p class="content"><span style="color: #0000ff">''தமிழகத்தில் அ.தி.மு.க அதிக அளவில் வெற்றிபெற்றதற்கு என்ன காரணம்?'' </span></p>
<p class="content">''தமிழகத்தில் ஆளுங்கட்சியான அ.தி.மு.க மீது கடுமையான அதிருப்தி நிலவியதை தேர்தல் களத்தில் வெளிப்படையாகக் காண முடிந்தது. ஓட்டுக் கேட்கச் சென்ற அ.தி.மு.க வேட்பாளர்களை பல இடங்களில் மக்கள் முற்றுகையிட்டு விரட்டியடித்தனர். மின்வெட்டு, குடிநீர் பற்றாக்குறை, மிக்ஸி, கிரைண்டர் போன்ற இலவசத் திட்டங்கள் மக்களுக்கு முழுமையாகக் கிடைக்காதது போன்றவை ஆளுங்கட்சிக்கு எதிரான மனநிலையில் மக்கள் இருந்ததை வெளிப்படையாகக் காட்டியது. ஆயிரக்கணக்கான கோடிகளைக் கொட்டி வெற்றியைப் பறித்திருக்கிறார்கள்.''</p>
<p class="content"><span style="color: #0000ff">''தேர்தல் கமிஷனின் நடவடிக்கைகள் எப்படி இருந்தது?'' </span></p>
<p class="content">''இந்தியாவிலேயே தமிழகம், ஆந்திரா ஆகிய இரு மாநிலங்களில்தான் கின்னஸ் புத்தகத்தில் இடம்பெறும் அளவுக்கு வாக்குகள் விலைக்கு வாங்கப்பட்டுள்ளன. பண விநியோகிதத்தைத் தடுக்க முடியவில்லை என்று தமிழக தேர்தல் கமிஷனர் பிரவீன்குமாரே ஒப்புக்கொண்டு இருக்கிறார். தேர்தல் ஆணையம் நியாயமாக செயல்படும் என்றால், ஆந்திராவிலும் தமிழகத்த்திலும் மறுதேர்தல் நடத்த ஆணையிட வேண்டும். தமிழகத்தில் 144 தடை உத்தரவுப் பிறப்பித்து ஆளுங்கட்சிக்கு ஆதரவாக செயல்பட்டு இருக்கிறது தேர்தல் ஆணையம். தேர்தல் அதிகாரிகளான சில கலெக்டர்களும் ஆளுங்கட்சிக்கு ஆதரவாகச் செயல்பட்டுள்ளனர்.''</p>
<p class="content"><span style="color: #0000ff">''தேர்தல் நடைமுறை குறித்து உங்கள் கருத்து என்ன?'' </span></p>
<p class="content">''மின்னணு வாக்கு இயந்திரங்களை தயாரிக்கும் ஜப்பான் மற்றும் அமெரிக்காவில்கூட மின்னணு வாக்கு இயந்திரங்களில் வாக்களிக்கும் நடைமுறை இல்லை. ஆனால், ஜனநாயக நாடான இந்தியாவில் மட்டும் இந்த முறை பின்பற்றுவதற்குக் காரணம் என்ன என்பது தெரியவில்லை. யாருக்கு ஓட்டுப் போட்டோம் என்பதை வாக்காளர்கள் உறுதிசெய்யும் வகையில் வாக்குப்பதிவு நடத்த தேர்தல் ஆணையம் முன்வர வேண்டும். கடந்த தேர்தலில் நான் வெற்றிபெற்றபோதே இதை வலியுறுத்தினேன். எனவே நம்பத்தகுந்த வாக்குப்பதிவு முறையை கொண்டுவர வேண்டும்.''</p>
<p class="content"><span style="color: #0000ff">''உங்கள் தோல்விக்கு என்ன காரணம்?'' </span></p>
<p class="content">''தேர்தல் கருத்துக் கணிப்பு முடிவுகள் எல்லாம் எனக்கு சாதகமாகவே இருந்தன. தேர்தல் முடிவு குறித்து நிர்வாகிகளுடன் ஆலோசனை நடத்திவருகிறேன். இந்தத் தேர்தலில் தி.மு.க உள்ளிட்ட கூட்டணிக் கட்சிகளின் முழு ஒத்துழைப்பு கிடைத்தது. கடந்தமுறை வெற்றிபெற்றபோது சிதம்பரம் தொகுதி வளர்ச்சியில் அதிக அக்கறை செலுத்தினேன். ஆனால், அதையும் மீறி ஜனநாயகத்தைப் பணநாயகம் வென்றுவிட்டது.''</p>
<p class="content">- <span style="color: #0000ff">எஸ்.மகேஷ்</span>, படம்: ஜெ.வேங்கடராஜ்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">306-ஐ அடுத்து 248...</div>
<div class="subtitle1"></div>
<div class="content" style="border-top:1px solid #DDD;">
<p class="content"><img align="left" width="225" height="321" alt="" src="http://www.vikatan.com/jv/2014/05/yjyyjq/images/p12.jpg">''வழக்கைத் தாமதப்படுத்தும் நோக்கத்தில் பிரதிவாதிகள் செயல்படும்போது அதற்கு சரியான பதில் கொடுக்காமல், குற்றவாளிகளுக்கு ஆதரவாக தமிழக ஊழல் தடுப்பு மற்றும் கண்காணிப்புப் பிரிவு போலீஸார் செயல்படுவதாகத் தெரிகிறது. இது சரியானதல்ல. கண்டனத்துக்கு உரியது. உண்மையை மறைக்கும் முயற்சியும் குற்றமே. நீதிமன்றத்தை ஏமாற்றுபவர்கள் மீது என்ன நடவடிக்கை என்பது தீர்ப்பின்போது பிரதிபலிக்கும்'' - ஜெ. சொத்துக் குவிப்பு வழக்குக்குத் தடை கேட்டு கோரிக்கைவைத்த ஏழு நிறுவனங்களுக்கு கர்நாடக உயர் நீதிமன்றம் இப்படி கண்டனம் தெரிவித்துள்ளது.</p>
<p class="content"> </p>
<p class="content">தமிழக முதல்வர் ஜெயலலிதாவின் சொத்துக் குவிப்பு வழக்கு பெங்களூரு சிறப்பு நீதிமன்றத்தில் இறுதிகட்டத்தை நெருங்கியுள்ளது. 15-ம் தேதியோடு அரசு தரப்பு இறுதி வாதம் முடிந்துவிடும் என அனைவரும் எதிர்பார்த்துக்கொண்டிருந்த நிலையில், கர்நாடக உயர் நீதிமன்றத்தில் லெக்ஸ் ப்ராப்பர்ட்டீஸ், ராம்ராஜ் அக்ரோ மில்ஸ், சிக்னோரா உட்பட 7 நிறுவனங்கள்... ''எங்களுடைய ஆவணங்களைத் தாக்கல் செய்ய அனுமதிக்க வேண்டும். எங்களையும் இந்த வழக்கில் இணைத்துக்கொண்டு மீண்டும் மூல வழக்கை விசாரிக்க வேண்டும். அதுவரை மூல வழக்கின் விசாரணைக்குத் தடை விதிக்க வேண்டும்'' என கர்நாடக உயர் நீதிமன்றத்தில் மனுத் தாக்கல் செய்திருந்தனர். இந்த மனு மீதான விசாரணைக்காக அரசு வழக்கறிஞர் பவானி சிங் கர்நாடக உயர் நீதிமன்றம் சென்றுவிட்டதால் ஜெ. சொத்துக் குவிப்பு வழக்கு நடக்கும் சிறப்பு நீதிமன்றத்தில் நீதிபதி ஜான் மைக்கேல் டி.குன்ஹா மாலை 4 மணி வரை காத்திருந்தார். அடுத்த நாள் 16-ம் தேதி <img align="right" width="300" height="400" alt="" src="http://www.vikatan.com/jv/2014/05/yjyyjq/images/p13.jpg">நாடாளுமன்றத் தேர்தல் முடிவுகள் வெளியாகும் நாள் என்பதைக்கூட பொருட்படுத்தாமல், அரசு தரப்பு இறுதி வாதத்தைத் தொடர ஆணையிட்டார்.</p>
<p class="content">இதற்கிடையே கர்நாடக உயர் நீதிமன்றத்தில் நடைபெற்ற வழக்கின் தீர்ப்பில், ''இந்த வழக்கில் பல சந்தர்ப்பங்களில் உண்மையை மறைத்து விசாரணையைத் திசைதிருப்பும் முயற்சி மேற்கொள்ளப்பட்டு இருக்கிறது. வழக்கைத் தாமதப்படுத்தும் நோக்கத்தில் பிரதிவாதிகள் செயல்படும்போது அதற்கு சரியான பதில் கொடுக்காமல், குற்றவாளிகளுக்கு ஆதரவாக தமிழக ஊழல் தடுப்பு மற்றும் கண்காணிப்புப் பிரிவு போலீஸார் செயல்படுவதாகத் தெரிகிறது. இது சரியானதல்ல. இது கண்டனத்துக்கு உரியது. உண்மையை மறைக்கும் முயற்சியும் குற்றமே. நீதிமன்றத்தை ஏமாற்றுபவர்கள் மீது என்ன நடவடிக்கை என்பது தீர்ப்பின்போது பிரதிபலிக்கும்'' என்று கூறியதோடு, மூல வழக்கு விசாரணைக்குத் தடைகோரிய மனுவை கர்நாடக உயர் நீதிமன்ற நீதிபதி நாராயணசாமி தள்ளுபடி செய்து 20-ம் தேதிக்கு ஒத்திவைத்தார்.  </p>
<p class="content">அதையடுத்து 16-ம் தேதி காலை 10.30 மணிக்கு மெடோ அக்ரோ ஃபார்ம்ஸ், ரிவர்வே அக்ரோ பிரைவேட் லிமிடெட் நிறுவனங்களுக்கு நிலம் கொடுத்தவர்களான, திருநெல்வேலி கருங்குளம், வெள்ளக்குளம் பகுதிகளைச் சேர்ந்த பாஸ்கரன், ஜெயராமன், வீராசாமி, ஸ்ரீதர், சமுத்திரபாண்டி, பிச்சைக்கனி நாடார், அருணாசலம் ஆகியோர் சாட்சியளித்தனர். அவர்களிடம் அரசு வழக்கறிஞர் பவானி சிங்கின் ஜூனியர் மராடி குறுக்கு விசாரணை நடத்தினார். இடையிடையே நீதிபதி குன்ஹா சாட்சிகளிடம் தமிழில் சந்தேகங்களைக் கேட்டு அசத்தினார். இந்த விசாரணை ஆரம்பிப்பதற்கு முன்பே தமிழகத்தில் 37 நாடாளுமன்றத் தொகுதிகளில் அ.தி.மு.க வெற்றிபெறப்போகிறது என்பது தெரிந்ததும் ஜெயலலிதா தரப்பு வழக்கறிஞர்கள் அசோகன், மணிசங்கர், மூர்த்தி ராவ், அன்புக்கரசு, பன்னீர்செல்வம் அனைவரும் குஷியானார்கள். ஸ்வீட் வாங்கி வந்து அனைவருக்கும் கொடுத்து மகிழ்ச்சியைப் பரிமாறிக்கொண்டனர்.  </p>
<p class="content">வீராசாமி, பாண்டி ஆகியோரிடம் விசாரணை நடந்தது. அனைத்து கேள்விக்கும் தெரியாது என்று சொல்லிக்கொண்டு இருந்தார் வீராசாமி. ''இந்த கோர்ட்டில் என்ன கேஸ் நடந்துட்டு இருக்குன்னாவது தெரியுமா?'' என்று வக்கீல் கேட்டார். ''அம்மா கேஸ்'' என்று சொன்னார் வீராசாமி.</p>
<p class="content">இதேபோன்று மற்றவர்களிடமும் குறுக்கு விசாரணை நடத்தப்பட்டது. 'ஒரு ஏக்கர் என்ன விலைக்குக் கொடுத்தீர்கள்?’ என்ற கேள்விக்கு, '2,000 ரூபாய்க்கு’ என்றும், 'உங்க சொத்தை யார் வாங்கியது தெரியுமா?’ என்றதற்கு 'தெரியாது’ என்றும், 'எதற்காக நிலத்தைக் கொடுத்தீர்கள்?’ என்றதற்கு சிலர் 'கஷ்டத்துக்காக’ என்றும், சிலர் 'கிராமத்தில் உள்ள எல்லோரும் கொடுத்தாங்க. நாங்களும் கொடுத்துட்டோம்’ என்றும் பதிலளித்தனர்.</p>
<p class="content"><img align="left" width="200" height="121" alt="" src="http://www.vikatan.com/jv/2014/05/yjyyjq/images/p14a.jpg">இந்த சாட்சிகளின் விசாரணை முடித்து, மதிய உணவு இடைவேளைக்குப் பிறகு 3 மணி முதல் 4.30 மணி வரை இவ்வழக்கில் குற்றம்சாட்டப்பட்டுள்ள ஜெயலலிதா, சசிகலா, சுதாகரன், இளவரசி மற்றும் அவர்கள் நேர்முக, மறைமுக பங்குதாரர்களாக இருக்கும் 32 நிறுவனங்களின் பெயர்களில் 1991 முதல் 1996 வரை சேர்த்த 306 சொத்துகள் பட்டியலை கடந்த 9-ம் தேதி வாசித்ததைப்போல 1991 முதல் 1996 வரை செய்த 248 செலவுப் பட்டியல்களை அரசு வழக்கறிஞர் பவானி சிங்கின் ஜூனியர் மராடி வாசித்தார்.</p>
<p class="content">மராடி வாசித்த செலவுப் பட்டியலில் இருந்து...</p>
<p class="content">சென்னை அபிராமபுரம் இந்தியன் வங்கியில் ஜெயா பப்ளிகேஷன் வாங்கிய 1.5 கோடிக்கு கடனுக்குச் செலுத்திய வட்டி 50,93,921. இதே வங்கியில் சசி என்டர்பிரைசஸ் வாங்கிய கடனைத் திருப்பிச் செலுத்திய தொகை 18,32,683. இதே கிளையில் லெக்ஸ் ப்ராபர்ட்டீஸ் வாங்கிய கடனுக்கு வட்டி கட்டியது 17,52,069. ஆர்.பி.எஃப் நிதி நிறுவனத்தில் இளவரசி வாங்கிய கடனுக்கு வட்டி கட்டியது 4,41,569. மயிலாப்பூர் கனரா வங்கியில் இருந்து சேலம் ஸ்டோர்ஸுக்கு ஜெயலலிதா வங்கிக் கணக்கில் இருந்து செலுத்திய தொகை 12,73,642. இதே வங்கியில் இருந்து பி.பி.எல். கேலரிக்கு ஜெயலலிதா வங்கிக் கணக்கில் இருந்து செலுத்திய தொகை 1,28,530. இதே வங்கியில் இருந்து கே.கே.வேணுகோபால் அவர்களுக்கு ஜெயலலிதா கணக்கில் இருந்து செலுத்திய தொகை 5,95,000. இதே வங்கியில் இருந்து மதுரை காமராஜர் யுனிவர்சிட்டிக்கு 5,00,000. மௌலி அட்வர்டைஸுக்கு 11,00,000-ம் ஜெயலலிதா கணக்கில் இருந்து கொடுக்கப்பட்டுள்ளது.</p>
<p class="content">1987-88 ஆண்டுக்கான வருமான வரி 2,50,445; 1988-89 ஆண்டுக்கு 5,63,482; 1989-90 ஆண்டுக்கு 8,18,161; 1990-91 ஆண்டுக்கு 30,61,549... இப்படி ஜெயலலிதா 1997 வரை வருமான வரி கட்டியுள்ளார். 88-89 ஆண்டுக்கு 89,619; 1989-90 ஆண்டுக்கு 2,68,475; 92-93 ஆண்டிற்கு 13,51,590 என சொத்து வரி கட்டியுள்ளார்.</p>
<p class="content">இதேபோல் சசிகலா 91-ல் இருந்துதான் வருமான வரி கட்டுகிறார். 91-92 ஆண்டுக்கு 2,23,750; 92-93 ஆண்டுக்கு 3,00,550; 93-94 ஆண்டுக்கு 7,62,151 என வருமான வரி கட்டியுள்ளார். 91-92 ஆண்டுக்கு 14,240; 92-93 ஆண்டுக்கு 1,17,955 என சொத்து வரி கட்டியுள்ளார்.</p>
<p class="content">ஐந்தாண்டில் ஜெயலலிதாவின் போயஸ் கார்டன் வீட்டில் வேலைபார்த்த ஆட்களின் சம்பளம் மற்றும் பராமரிப்பு செலவு 16,15,500. ஜெயலலிதாவின் வளர்ப்பு மகன் சுதாகரன் - சத்தியலட்சுமி திருமணச் செலவு 6,45,04,222. கொடநாடு பங்களா கட்டிய செலவு 12,20,310. மன்னார்குடியில் செங்கமலம் தாயார் நினைவு மகளிர் கல்லூரிக்கு டைல்ஸ் மற்றும் மார்பிள்ஸ் வாங்க சசிகலா கொடுத்த தொகை 10,82,420.</p>
<p class="content">ஜெயா பப்ளிகேஷன் கட்டிய மின்சாரக் கட்டணம் 2,69,102. 1993 முதல் 96 வரை ஆஞ்சநேயா பிரின்டர்ஸ் கட்டிய மின்சாரக் கட்டணம் 7,38,433. குமரன் சில்க்ஸுக்கு 4,84,712, ஜேம்ஸ் ஃபிரெட்ரிக் - 30,00,000. இப்படி 1991 முதல் 1996 வரை செலவுசெய்த மொத்த செலவு தொகை 12,00,59,338.</p>
<p class="content">தலை சுத்துதே!</p>
<p class="content">பெங்களூரிலிருந்து <span style="color: #0000ff">வீ.கே.ரமேஷ் </span></p>
<p class="content">படம்: ரமேஷ் கந்தசாமி</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மோடி தர்பார் ஆரம்பம்!</div>
<div class="subtitle1"></div>
<div class="content" style="border-top:1px solid #DDD;">
<p class="content">நரேந்திர மோடி... இன்னும் ஐந்து வருடங்களுக்கு இந்தியாவும் உலக நாடுகளும் தவிர்க்கவே முடியாத பெயர்.</p>
<p class="content"> </p>
<p class="content">வாக்குகள் எண்ணும்போது மோடி குஜராத்தில் இருந்தார். பின்னர் வாரணாசி வழியாகவே டெல்லி திரும்ப இருந்தார். ஆனால், தேர்தல் முடிவுகள் வந்த அன்று டெல்லி பி.ஜே.பி தலைமை அலுவலகத்தில் மோடி இல்லை. இங்கு ராஜ்நாத்துடன் அத்வானி தோன்றினார். வெற்றியில் தன்னை முன்னிலைப்படுத்திக்கொண்ட அத்வானி, 'வெற்றிக்குக் காரணம் காங்கிரஸின் தவறான ஆட்சியும் வாரிசு அரசியலும்தான்’ என்றார். மோடி பெயரைக் குறிப்பிடவில்லை. பத்திரிகையாளர்கள் கேள்வி கேட்டுதான் மோடி பெயரை அத்வானி சொல்ல வேண்டிய நிலைமை. இதையெல்லாம் டெல்லி மீடியாக்கள் பெரிய செய்திகள் ஆக்கின. இதனால் மோடி பயணத்தில் மாற்றம்.</p>
<p style="text-align: center"><img alt="" align="middle" width="350" height="500" src="http://www.vikatan.com/jv/2014/05/yjyyjq/images/4.jpg"></p>
<p class="content">ஆட்சி மன்றக் கூட்டம் உடனடியாகக் கூட்டப்பட்டது. இதற்காகக் கடந்த 17-ம் தேதி மோடி டெல்லிக்கு வர, அவருக்குத் தொண்டர்கள் உற்சாக வரவேற்புக் கொடுத்தனர். 30 ஆண்டுகளுக்குப் பிறகு மத்தியில் தனி மெஜாரிட்டியுடன் ஆட்சியைப் பிடித்த சாதனை மோடியைச் சேரும் என்பதை வெளிப்படுத்தும்விதமாக வரவேற்பு இருந்தது. ஸ்கார்ப்பியோ காரின் படிக்கட்டில் நின்றுகொண்டு வழி நெடுகிலும் உள்ள தொண்டர்களுக்கு வெற்றிச் சின்னத்தைக் காட்டியபடி நன்றி கூறிச் சென்றார். சர்தார் பட்டேல் சாலையில் பல உயர்ந்த கட்டடங்களும் நட்சத்திர ஹோட்டல்களும் உண்டு. இந்தக் கட்டடங்களில் எல்லாம் கூட்டம் கூட்டமாக மக்கள் நின்றனர். நேருவின் நினைவு வீடு இருக்கும் தீன்மூர்த்தி மார்க், காங்கிரஸ் தலைமை அலுவலகம் இருக்கும் அக்பர் ரோடு வழியாகவே பி.ஜே.பி அலுவலகத்துக்குச் சென்றார் மோடி. அவர் தலைமை அலுவலகத்துக்கு வந்தபோதும் கூட்டம் பெரும் திரளாக வந்தது. ஆட்சி மன்றக் கூட்டத்தில் தலைவர்கள் மோடியை வாழ்த்தினர். லட்டு கொடுத்து வாழ்த்திய அத்வானியின் காலைத் தொட்டு மோடி வணங்கினார். அத்வானியை மட்டுமல்ல... குஜராத்தில் உள்ள தன் அரசியல் எதிரி கேசுபாய் பட்டேல் காலில்கூட விழுந்து வணங்கத் தவறவில்லை. மரியாதை வேறு... மோடியின் அரசியல் வேறு!  </p>
<p style="text-align: center"><img alt="" align="middle" width="585" height="394" src="http://www.vikatan.com/jv/2014/05/yjyyjq/images/p4b.jpg"></p>
<p class="content">இப்போது குஜராத் பவனில் தங்கியிருக்கிறார் மோடி. தேர்தல் சமயத்திலும் மோடிக்கு காந்தி நகரும் இந்த குஜராத் பவனும்தான் மையமாக இருந்தது. பிரதமரின் அதிகாரபூர்வமான வீடும் இந்த குஜராத் பவனுக்கு அருகிலேதான் உள்ளது. மத்திய அரசின் மையமே இந்த குஜராத் பவன்தான். இந்த பவனுக்குள் கடந்த மூன்று மாதங்களாக அனுமதி இல்லாமல் யாரும் போக முடியாது. அதிலும் மோடி உள்ளே இருந்தால், தகவல் தொடர்புகள்கூட ஸ்தம்பித்துவிடும். அந்த அளவுக்கு மோடியிடமும் அவரது குஜராத் பாதுகாவலர்கள் வசமும் சாதனங்கள் உண்டு. இப்போது கூடுதலாக டெல்லி போலீஸின் பாதுகாப்பு சாதனங்களும் வந்துவிட்டன.</p>
<p class="content">இந்த குஜராத் பவனில் இருந்தபடிதான் மோடி தனது புதிய ஆட்சிக்கான வியூகத்தை அமைக்கிறார். இதில் பி.ஜே.பி-யின் தலைமை அலுவலகத்தில் உள்ளவர்களோ பி.ஜே.பி-யின் மூத்த தலைவர்களோ இல்லை. இப்படிப்பட்ட நெருக்கடியான கட்டத்தில் கட்சியின் மூத்தத் தலைவர்களான ராஜ்நாத் சிங், அருண் ஜெட்லி போன்றவர்கள் யோகா குரு ராம்தேவ் யாதவுக்கு பாராட்டு விழா நடத்திக்கொண்டு இருந்தனர். சுமார் 80 அமைச்சர்களையும் சபாநாயகர் முதல் பல்வேறு பதவிகளுக்கு உரியவர்களையும் தேர்ந்தெடுக்கும் பொறுப்பில் இந்தத் தலைவர்கள் யாரும் இதுவரையில் இல்லை. மோடிக்கு உதவுவதில் ஏழு பேர் கொண்ட டீம்தான் குஜராத் பவனில் உள்ளது. இந்த ஏழு பேர் டீமில் பிரதானமானவர் அமித் ஷா!</p>
<p class="content">மோடி முதலில் வாஜ்பாய் வீட்டுக்குச் சென்று ஆசீர்வாதம் பெற்றுக்கொண்டார். அதன் பின்னர்தான் அத்வானி வீட்டுக்கு சென்றார். அத்வானியை மரியாதை நிமித்தமாக சந்தித்தார். ஆட்சிக்கு ஆலோசனை சொல்லும் என்.டி.ஏ சேர்மன் பதவியை அத்வானி கேட்கிறார். அதனை மோடி மறுக்கும் நிலையில், அவருக்குக் கீழே அமைச்சராக இருக்க அத்வானி விரும்பவில்லை. கௌரவமான சபாநாயகர் பதவிதான் தனக்குத் தேவை என்று ஒன்றைக்காலில் நிற்கிறாராம். மோடிக்கு மட்டும் அல்ல... ஆர்.எஸ்.எஸ்-க்கும் அத்வானியை சபாநாயகர் பதவியில் உட்காரவைப்பதில் பயம் இருக்கிறது என்று சொல்லப்படுகிறது. சபாநாயகருக்கு உரிய அதிகாரத்தை வைத்து ஏதாவது வம்புகள் செய்வார் என எதிர்பார்க்கின்றனர்.</p>
<p class="content">முரளி மனோகர் ஜோஷியோ முழுமையாக மோடியோடு ஒத்துழைக்கத் தாயாராகிவிட்டார். இதனால், மோடியே அவரது வீட்டுக்குச் சென்றார். 'எனக்கு எந்தப் பதவி கொடுத்தாலும் பரவாயில்லை. முன்பு வகித்த மனிதவளத் துறையைத் திரும்பக் கொடுத்தாலும் நான் ஏற்றுக்கொள்ளத் தயார்’ என்று கூறிவிட்டார் ஜோஷி என்கின்றனர்.</p>
<p class="content">அமைச்சர் பதவிக்கு யாரும் மோடியை தேடிச் செல்லவில்லை. சுஷ்மா போன்ற பலர் டெல்லி ஆர்.எஸ்.எஸ் அலுவலகத்துக்கு சென்று வருகின்றனர். அங்கு ஆர்.எஸ்.எஸ் தலைவர் மோகன் பாகவத் இல்லை. இருந்தாலும், இவர்கள் மரியாதை நிமித்தமாகவும் பத்திரிகைகளில் பெயர் வந்து மோடிக்குத் தெரிய வேண்டும் என்பதற்காகவும் சென்று வருகின்றனர்.</p>
<p class="content"><img alt="" align="left" width="309" height="419" src="http://www.vikatan.com/jv/2014/05/yjyyjq/images/p4a.jpg">மோடியோடு ராஜ்நாத் சிங் வாரணாசிக்குச் சென்று வந்தார். அமைச்சரவை மற்றும் புதிய அரசு குறித்து பேசவே இருவரும் ஒன்றாகச் சென்றனர் என்றனர். 'முன்பு வாஜ்​பாயும் அத்வானியும் இரட்டையர்களாக இருந்த மாதிரி, மோடியும் ராஜ்நாத்தும்  இரட்டையர்களாக இருப்​பார்கள். மோடிக்கு செக் வைக்க ராஜ்நாத்துக்கு சம அந்தஸ்து கொடுக்கப்படும்’ என்றும் சொல்லப்பட்டது. இதை மறுப்பவர்களும் இருக்கிறார்கள். 'ராஜ்நாத் சிங்குக்கு உள்துறை அமைச்சர் பதவி கொடுக்கப்பட்டாலும், ஆட்சியில் இரட்டையர்​களுக்கு இடம் இல்லை. மோடிக்கு சமம் யாரும் இல்லை’ என்கின்றனர். ஆட்சியை தன் வசப்படுத்தும் மோடி, கட்சிக்கு அமித் ஷாவை தலைவராகக்கூட ஆக்கிவிடுவார் என்கின்​றனர்.</p>
<p class="content">தேர்தல் முடிவுகளுக்கு முன்பே, அமைச்சர்கள் பட்டியலை மோடி தயாரித்துவிட்டார் என்றே சொல்கின்றனர். இதில் தமிழகக் கூட்டணிக் கட்சிகளுக்கும் இடம் உண்டு என்கின்றனர். தமிழக விவகாரத்தில் இரண்டு கருத்துகள் உள்ளன. ஒன்று... அ.தி.மு.க-வை அரவணைத்துச் செல்வது; மற்றொன்று... பி.ஜே.பி-யை நம்பி வந்த தமிழகக் கூட்டணிக் கட்சிகளை விரக்தியடையச் செய்யாமல் அமைச்சரவையில் இடம் கொடுப்பது. இந்த இரண்டில் எந்த நிலையை எடுப்பது என்பதில் சில குழப்பங்கள் உள்ளன. காரணம்...  மக்களவையில் தனிப்பெரும்பான்மை பலத்துடன் பி.ஜே.பி வந்திருந்தாலும், மாநிலங்களவையில் பெரும்பான்மை இல்லை. 240 பேர் கொண்ட அவையில் பி.ஜே.பி அணிக்கு 64 உறுப்பினர்கள் மட்டுமே உள்ளனர். ஆனால், நிலுவையில் இருக்கும் மசோதாவையும் புதிய மசோதாவையும் நிறைவேற்ற மேலும் 57 உறுப்பினர்களின் ஆதரவு தேவை. இந்த நிலைமை காங்கிரஸ் ஆட்சியிலும் இருந்தது. மாநிலக் கட்சிகளின் ஆதிக்கத்துக்குப் பின்னர் மாநிலங்களவையில் இந்தப் பிரச்னை தொடர்கிறது. இதற்கு காங்கிரஸ் ஆதரவைக் கோர முடியாது. இதனால் யு.பி.ஏ கூட்டணியில் இல்லாத மாநிலக் கட்சிகளான அ.தி.மு.க., பிஜு ஜனதா தளம் போன்ற கட்சிகளின் ஆதரவை பி.ஜே.பி பெற வேண்டிய சூழ்நிலையில் இருக்கிறது. தமிழக முதல்வரின் விருப்பத்தையும் பி.ஜே.பி அறியும். தமிழகக் கூட்டணியில் வெற்றிபெற்ற கூட்டணிக் கட்சியைச் சேர்ந்த அன்புமணிக்கு அமைச்சர் பதவி கிடைப்பதில் இப்படிதான் சிக்கல் இருக்கிறது. அதிலும், தமிழக முதல்வர் இதை விரும்ப மாட்டார் என்கிற சூழ்நிலை இருந்தால், ஏற்கெனவே அன்புமணி மீது இருக்கும் வழக்கைக் காட்டி அவருக்கு வாய்ப்பு மறுக்கப்படலாம்.</p>
<p class="content">இந்துத்துவா கட்சி என்றாலும், தேய்பிறையில்​தான் பதவி ஏற்க வேண்டிய சூழ்நிலை. இருப்பினும், 24-ம் தேதி ஏகாதசி அன்று பதவி ஏற்கலாம் என்று சொல்லப்படுகிறது. இப்போதைக்கு முதல் அஜெண்டா 20-ம் தேதி பி.ஜே.பி எம்.பி-க்கள் ஒன்றுசேர்ந்து மோடியை மக்களவைத் தலைவராக தேர்ந்தெடுப்பது. பின்னர், குஜ்ராத் முதல்வர் பதவியை மோடி ராஜினாமா செய்யப்போவார். அங்கு தனது அமைச்சரவையில் இருக்கும் ஆனந்தி பட்டீலையோ அல்லது பழங்குடி இனத்தினரை கவர வனத் துறை அமைச்சர் கண்பட் வசவாவையோ 21-ம் தேதி முதலமைச்சர் பதவியில் உட்காரவைத்துவிட்டு, பின்னர் பிரதமர் பதவி ஏற்கத் திரும்புவார் மோடி. ராஷ்ட்ரபதி பவனுக்கு முன்புள்ள திறந்தவெளியில் பதவி ஏற்கலாம் என்று சொல்லப்படுகிறது. இங்குதான் வெளிநாட்டு பிரமுகர்களுக்கு வரவேற்பு நிகழ்ச்சி நடக்கும். ஆனால், ராஷ்ட்ரபதி பவனுக்கு உள்ளே உள்ள தர்பார் ஹால் என்பது சரித்திரம் வாய்ந்த பகுதி என்பதால், அங்கே நடப்பதுதான் சரியானது என்றும் சொல்லப்படுகிறது. இங்கு வெறும் 500 பேர் மட்டுமே கலந்து கொள்ள முடியும் என்பதால், முதலில் தர்பார் ஹாலிலும் விரிவான அமைச்சரவையை மற்றொரு நாளில் வெளியேயும் நடத்தவும் யோசனை உள்ளது. ஆனால், இவற்றில் மோடி பெரியதாக ஆர்வம் எடுத்துக்கொள்ளவில்லை. அவரின் முக்கியத் திட்டம்... ராணுவம், உள்துறையை வைத்து உள்நாட்டு, வெளிநாட்டு பாதுகாப்பை மேம்படுத்துவது; நாட்டின் உள்நாட்டு போக்குவரத்தான தரைவழி மற்றும் ரயில் மார்க்கங்களை மேம்படுத்துவது; அதற்காக திறமையான நபர்களைத் தன்னுடைய அமைச்சரவையில் இணைப்பது... இதுதான். அது நிறைவேறினால் நாட்டுக்கும் நல்லது!</p>
<p class="content">- <span style="color: #0000ff">சரோஜ் கண்பத்     </span></p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செய்தியும் சிந்தனையும்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="907" alt="" src="http://www.vikatan.com/jv/2014/05/yjyyjq/images/p35.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சஸ்பெண்ட் ஆர்டர் உயிர்பெறுவது எப்போது?</div>
<div class="subtitle1"></div>
<div class="content" style="border-top:1px solid #DDD;">
<p class="content">தமிழ்நாடு சீருடைப் பணியாளர் குழும டி.ஜி.பி-யா? அல்லது, டெல்லி சி.பி.ஐ-யின் கூடுதல் இயக்குநரா? அர்ச்சனா ராமசுந்தரம் ஐ.பி.எஸ் எந்தப் பதவியில் இருக்கிறார் என்பதுதான் குழப்பம். காரணம், தமிழக அரசு தரப்பில் அவர் இன்னும் சீருடைப் பணியாளர் குழுமத் தலைவர் பதவியில் இருப்பதாகவே சொல்லப்படுகிறது. அந்தக் குழுமத்தின் அதிகாரப்பூர்வ வெப்சைட்டில் தலைவர் பேனரில் அர்ச்சனாவின் <img align="left" width="240" height="409" alt="" src="http://www.vikatan.com/jv/2014/05/yjyyjq/images/p26.jpg">போட்டோ - நியூஸ் இருக்கிறது. சி.பி.ஐ-யின் அதிகாரப்பூர்வ வெப்சைட்டிலும் கூடுதல் இயக்குநர் என்கிற பேனரில் அர்ச்சனாவின் போட்டோ - பதவி இருக்கிறது.</p>
<p class="content"> 'பணி விடுவிப்பு உத்தரவு தராமல் மூன்று மாதங்களாக அலையவிட்ட முதல்வர் ஜெயலலிதாவை எதிர்த்து அர்ச்சனா ஜெயித்துவிட்டார்' என்றுதான் அவரது விசுவாச அதிகாரிகள் பெருமையாகச் சொல்கிறார்கள். மே 8-ம் தேதியில் சி.பி.ஐ-யின் கூடுதல் இயக்குநராக அவர் பதவி ஏற்ற நிமிடம் முதல், அவர் மத்திய அரசின் ஊழியர் ஆகிவிட்டார். அப்படியிருக்க, தன்னுடைய ஊழியர் என்று எந்தக் கணக்கில் தமிழக அரசு அர்ச்சனாவை சஸ்பெண்ட் செய்தது? அது செல்லுபடியாகாது என்கிறார்கள் இவர்கள் தரப்பில்! ஒருவேளை உச்ச நீதிமன்றமோ அல்லது புதிதாக மத்தியில் அமைந்துள்ள பி.ஜே.பி அரசோ 'அர்ச்சனாவின் பங்களிப்பு சி.பி.ஐ-க்கு வேண்டாம். மாநில அரசுப் பணிக்குத் திரும்பிப் போகலாம்' என்று அறிவித்து, அதன் பேரில் தமிழகத்துக்கு அர்ச்சனா திரும்பிவந்தால்தான், சஸ்பெண்ட் ஆர்டர் உயிர் பெறும். அதுவரை அது வெறும் ஏட்டளவில்தான் இருக்கும்.</p>
<p class="content">டெல்லி சூழல் அர்ச்சனாவுக்கு எதிராகத் திரும்பினால், ஒருவேளை தமிழக அரசு பணிக்குத் திரும்பிவர நேரலாம். அப்படியே நடந்தாலும், அ.தி.மு.க அரசு பதவியில் இருக்கும் இரண்டு ஆண்டுகள் வரைதான் அர்ச்சனா சஸ்பெண்டில் இருப்பார். ஆனால், அர்ச்சனா ஓய்வு பெற இன்னும் மூன்று ஆண்டுகள் இருக்கின்றன. எஞ்சிய கடைசி ஒரு வருடத்தில் நடக்கவிருக்கும் சட்டமன்றத் தேர்தலில் தமிழகத்தில் ஆட்சி மாற்றம் ஏற்பட்டால், சட்டம் - ஒழுங்கு டி.ஜி.பி ஆகும் வாய்ப்பு அர்ச்சனாவுக்கு உண்டு. பதவி நீடிப்புகூட கிடக்கலாம்.</p>
<p class="content">இது இப்படி இருக்க... அர்ச்சனா தமிழகத்தில் நடந்துகொண்ட விதம் ஐ.பி.எஸ் அதிகாரிகள் மத்தியில் கவலையை உண்டாக்கியிருக்கிறது. ''தமிழ்நாடு சீருடைப் பணியாளர் குழுமம் என்பது சென்சிட்டிவானது. போலீஸ், தீயணைப்புத் துறை என்று பல்வேறு துறைகளுக்கான தேர்வுகளை நடத்துகிறது. அங்கே, சில பிரிவுகளுக்குத் தேர்வுகள் நடந்து முடிந்துள்ளது. அதுதொடர்பான ஆவணங்கள் பாதுகாக்கப்பட்டு வருகின்றன. இதையெல்லாம் கவனிக்கும் பொறுப்பில் மெம்பர் செகரட்டரி போன்ற சிலர் இருந்தாலும், தலைவர் பொறுப்புதான் முக்கியமானது. அந்தப் பதவியில் இருந்த அர்ச்சனா, எல்லா ஃபைல்களையும் அப்படியே போட்டுவிட்டு திடீரென்று மாயமானார். மே 8-ம் தேதியன்று டெல்லியில் கூடுதல் இயக்குநராகப் பதவி ஏற்றுக்கொண்ட பிறகு, அன்று மதியம் யாரோ ஒருவர் சென்னையில் உள்ள சீருடைப் பணியாளர் குழும அலுவலகத்துக்கு வந்து அர்ச்சனா கொடுத்ததாகச் சொல்லி ஒரு கடிதத்தைக் கொடுத்துவிட்டுச் சென்றார். அர்ச்சனாவுக்கு அடுத்த ரேங்கில் இருந்த அதிகாரி அந்தக் கடிதத்தை வாங்கிப் படித்துவிட்டு, அடுத்து என்ன செய்வது என்று புரியாமல் உயர் அதிகாரிகளுக்குத் தகவல் சொன்னார்.</p>
<p class="content">அர்ச்சனா போன்று டி.ஜி.பி ரேங்கில் இருப்பவர்கள், தமிழக உள்துறை செயலாளருக்குத்தான் முன்கூட்டியே தகவல் சொல்லியிருக்க வேண்டும். ஆனால், அப்படி செய்யாமல், தனக்கு அடுத்துள்ள ஒருவருக்கு கடிதத்தை அர்ச்சனா கொடுத்தனுப்பியது சர்ச்சையை ஏற்படுத்தியுள்ளது. ஒருவேளை உள்துறை செயலாளருக்குக் கடிதத்தை முன்கூட்டியே அனுப்பியிருந்தால், ஏதாவது ஒரு காரணத்தைச் சொல்லி அப்போதே அர்ச்சனாவை சஸ்பெண்ட் செய்திருப்பார். அப்படி நடந்திருந்தால், டெல்லியில் சி.பி.ஐ பணிக்கு போயிருக்க முடியாது. எனவேதான், அர்ச்சனா தந்திரமாக செயல்பட்டு சஸ்பெண்ட் நடவடிக்கைக்கு முன்கூட்டியே ஆளாகாமல் தப்பித்தார். இருந்தாலும், தமிழக முதல்வருக்குத் தகவல் போனதும், சட்டம் எப்படி இருந்தாலும் அர்ச்சனாவை சஸ்பெண்ட் செய்யுங்கள் என்று உத்தரவிட்டார்'' என்கிறார்கள் தலைமைச் செயலக அதிகாரிகள்.</p>
<p class="content">டெல்லியில் பிரதமர் பதவியில் மோடி அமர்ந்த பிறகு, அர்ச்சனா விவகாரத்தில் என்ன நடக்கப்போகிறது என்று பொறுத்திருந்து பார்ப்போம்!</p>
<p class="content"><span style="color: #0000ff">- கனிஷ்கா</span></p>
<p class="content"><span style="color: #ff6600">சத்தியப்பிரியா கதை! </span></p>
<p class="content"> </p>
<p class="content">2013-ம் வருடம் தமிழகத்தில் இருந்து சூடான் நாட்டில் ஒரு வருடம் பாதுகாப்பு அதிகாரியாக பணிபுரிய சத்தியப்ரியா ஐ.பி.எஸ்-ஸுக்கு வாய்ப்பு வந்தது. முறைப்படி மாநில அரசு அனுமதித்ததன் பேரில், மத்திய அரசு வாயிலாக அவர் கிளம்பினார். அவருக்கும் அர்ச்சனாவைப் போலவே தமிழக முதல்வரிடம் இருந்து பணி விடுவிப்பு உத்தரவு வரவில்லை. டெல்லியில் மத்திய அரசின் சம்பிரதாயங்களை அவர் முடித்துக்கொண்டிருந்தபோதே, தமிழக அரசு நோ சொல்லிவிட்டது. அதற்கான உத்தரவை சத்தியப்பிரியாவிடம் நேரில் கொடுத்துவிட டெல்லியில் உள்ள தமிழக அதிகாரிகள் ஆளாய் பறக்க... அதை வாங்காமலே சிட்டாக சூடானுக்குப் பறந்துவிட்டார். ஒரு வருடம் வெளிநாட்டு பணி முடிந்து தமிழகத்துக்கு வந்தார் சத்தியப்பிரியா. வந்தமாத்திரத்தில், அவர் சஸ்பெண்ட் செய்யப்பட்டார். ஆக, மத்திய அரசு பணியிலோ, வெளிநாட்டு பணியிலோ ஒரு அதிகாரி போனால், அவரை தமிழக அரசு அப்போதைக்கு ஏதும்  செய்ய முடியாது. போனவர், தமிழக அரசு பணிக்கு மீண்டும் திரும்பும்போது அவரை சஸ்பெண்டு செய்து நடவடிக்கை எடுக்கமுடியும். இதுதான் அர்ச்சனா விஷயத்திலும் நடக்குமென தெரிகிறது.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'உங்களாலதான் நாங்க தோற்றோம்..'</div>
<div class="subtitle1"></div>
<div class="content" style="border-top:1px solid #DDD;">
<p class="content">''தி.மு.க-வின் தோல்விக்கு காரணம் சில பத்திரிகைகள்தான்!'' என்று கருணாநிதி சொல்லி அடுத்த சில மணிநேரங்களில் பத்திரிகையாளர்கள் மீது கண்மூடித்தனமான தாக்குதல் நடத்தியிருக்கிறார்கள் தி.மு.க-வினர்!</p>
<p class="content"> </p>
<p class="content">கடந்த 18-ம் தேதி, ஸ்டாலின் தனது பதவியை ராஜினாமா செய்துவிட்டார் என்ற தகவல் பரவியதும் அவரது வீட்டு முன்பு பத்திரிகையாளர்கள் குவிந்தனர். இன்னொரு பக்கம் தொண்டகளும் குவிய ஆரம்பித்தனர். சற்று நேரத்தில் பத்திரிகையாளர்களை ஸ்டாலின் சந்திப்பதாகச் சொல்லி வீட்டுக்குள் அழைத்தனர். அங்கு பத்திரிகையாளர்கள் மணிக்கணக்கில் காத்திருத்தும் ஸ்டாலின் அவர்களை சந்திக்கவில்லை. கடைசியில் துரைமுருகன்தான் மீடியாவை சந்தித்தார். மதுரையில் இருந்து அழகிரியோ, 'ஸ்டாலின் ராஜினாமா நாடகம்!’ என்று பேட்டி கொடுத்தார்.</p>
<p style="text-align: center"><img alt="" align="middle" width="550" height="252" src="http://www.vikatan.com/jv/2014/05/yjyyjq/images/p3a.jpg"></p>
<p class="content">ஸ்டாலின் வீட்டில் இருந்து பத்திரிகையாளர்கள் வெளியே வந்த பிறகு, அவரது வீட்டுக்கு வெளியே காத்திருந்த தி.மு.க தொண்டர்கள் 'டைம்ஸ் நௌ’ செய்தியாளர் சபீர் அகமதுவை சூழ்ந்துகொண்டு, ''தளபதியின் நடவடிக்கையை நாடகம் என்று நீ எப்படிச் சொல்லலாம்?'' என்று முஷ்டி முறுக்கினர். அதற்கு சபீரோ, ''நான் சொல்லவில்லை. அழகிரி சொன்னதைத்தான் நான் சொன்னேன்!'' என்று பதில் சொல்லிக்கொண்டு இருந்தார்.</p>
<p class="content">''அழகிரி சொன்னதை எல்லாம் நீ உன் டி.வி-யில சொல்லுவியா? உங்களாலதாண்டா நாங்க தோற்றோம்...'' என்று கத்தியபடியே சபீரை தாக்க ஆரம்பித்தனர். அங்கிருந்த மற்ற பத்திரிகையாளர்களையும் தி.மு.க-வினர் துரத்த ஆரம்பித்தனர். கேமராக்களும், லைவ் வேன்களும் அடித்து நொறுக்கப்பட்டன.</p>
<p class="content">சற்று நேரத்தில் முன்னாள் மேயர் மா.சுப்பிரமணியன் மட்டும் ஓடிவந்து பத்திரிகையாளர்களை மீட்டு அவருடைய காரிலேயே அங்கிருந்து அனுப்பிவைத்தார். சபீர் சென்ற காரை அவரது அலுவலகம் வரையில் ஒரு கும்பல் துரத்திச் சென்றது. அங்கே பாதுகாப்புக்கு காவல் துறை இருந்ததால், வந்த கும்பல் திரும்பிவிட்டது.</p>
<p class="content">பத்திரிகையாளர்கள் ஒட்டுமொத்தமாகத் திரண்டு சென்னை காவல் துறை ஆணையர் திரிபாதியைச் சந்தித்து முறையிட்டனர். தாக்குதலுக்கு உள்ளான பத்திரிகையாளர்கள் தேனாம்பேட்டை காவல் நிலையத்தில் புகார் கொடுத்தனர். அன்று இரவே பத்திரிகையாளர்கள் மீது தாக்குதல் நடத்திய 11 பேரை கைது செய்தது போலீஸ்.</p>
<p class="content">உண்மையை உரக்கச் சொல்லும்போதெல்லாம் பத்திரிகையாளர்கள் மீது பாய்வதில் எந்தக் கட்சியும் பாரபட்சம் பார்ப்பதில்லை.</p>
<p class="content">- <span style="color: #0000ff">ஜோ.ஸ்டாலின் </span></p>
<p class="content">படங்கள்: ஆ.முத்துக்குமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'நிலத்தடி நீரை ஒழுங்குபடுத்தும் சட்டம் இல்லை'</div>
<div class="subtitle1">நீதியரசர் சந்துரு சொல்லும் விளக்கம்!</div>
<div class="subtitle2"></div>
<div class="content" style="border-top:1px solid #DDD;">
<p class="content">'தவிக்கும் தமிழகம்’ என்ற தலைப்பில் தமிழகத்தின் குடிநீர் பிரச்னை பற்றி ஜூ.வி-யில் தொடர்ந்து எழுதிவந்தோம். அதுபற்றி சென்னை உயர் நீதிமன்ற நீதிபதி (ஓய்வு) கே.சந்துரு நமக்கு ஒரு கடிதம் அனுப்பி உள்ளார். அதன் விவரம்:</p>
<p class="content"> </p>
<p style="text-align: center"><img align="middle" width="509" height="215" alt="" src="http://www.vikatan.com/jv/2014/05/yjyyjq/images/p22.jpg"></p>
<p class="content">''குடிநீர் தொடர்பான அக்கறையுள்ள தொடரில், 'தமிழக அரசின் நிலத்தடி நீர் ஒழுங்கு முறைப்படுத்தும் சட்டப்படி சென்னையைச் சுற்றியுள்ள 228 கிராமங்களில் நிலத்தடி நீரை வெளியே எடுத்துச் செல்லக் கூடாது என்ற ஆணை உள்ளது. ஆனாலும், நிலத்தடி நீர் 24 மணி நேரமும் வரம்பின்றி உறிஞ்சப்படுகிறது’ என்று 21.5.14 தேதியிட்ட இதழில் 20-வது பக்கத்தில் குறிப்பிடப்பட்டு உள்ளது. அதில் குறிப்பிடப்பட்டுள்ள சட்டம் இன்று நடைமுறையில் இல்லை. 1987-ம் வருடம் சென்னை மற்றும் ஒருங்கிணைந்த செங்கல்பட்டு மாவட்டங்களில் நிலத்தடி நீரை கட்டுப்பாடு இல்லாமல் உறிஞ்சுவதை ஒழுங்குபடுத்தும் சட்டம் இயற்றப்பட்டது. அதன்படி கிழக்கு செங்கல்பட்டு மாவட்டத்தில் நிலத்தடி நீரை எடுப்போர் வருவாய் அதிகாரிகளிடம் முன் அனுமதி பெறவும் மீறினால் தண்ணீர் லாரிகளை சிறைப்பிடிக்கவும் அதிகாரம் கிடைத்தது. சென்னைக்குக் குடிநீர் வழங்க தென் சென்னை முதல் கோவளம் வரை 20 கி.மீ நிலத்தடி நீரையெடுத்து குடிநீர் வாரியம் விநியோகிக்க ஐக்கிய நாடுகள் வளர்ச்சி திட்டக் குழுவின் அறிக்கைகள் ஆதாரங்களாகக் காட்டப்பட்டிருப்பினும், 20 வருடங்களில் அந்தப் பகுதிகளில் நிலத்தடி நீர் முழுதும் உப்பு நீராக மாறியதுதான் வரலாறு.</p>
<p class="content">தமிழகம் எங்கும் தண்ணீர் கொள்ளையை எதிர்த்த மக்களின் கோபத்தைத் தணிக்க 2003-ம் வருடம் 'தமிழ்நாடு நிலத்தடி நீர் (வளர்ச்சி மற்றும் நிர்வாகம்) சட்டம்’ கொண்டுவரப்பட்டது. முதலில் அது அவசரச் சட்டமாகவும் பின்னர் சட்டமன்றத்தின் ஒப்புதல் பெற்று முறையான சட்டமாகவும் இயற்றப்பட்டது. நிலத்தடி நீரை வணிக முறையில் அறுவடை செய்வது தடுக்கப்பட்டது. இந்தச் சட்டத்தை எதிர்த்து ராமாமிர்தம் என்பவர் தொடர்ந்த வழக்கை சென்னை உயர் நீதிமன்றம் 2005-ல் தள்ளுபடி செய்தது. நிபுணர் குழுவின் அறிக்கையில் இயற்றப்பட்டது என்றும் அரசின் கொள்கை முடிவில் தலையிட முடியாது என்றும் தீர்ப்பளிக்கப்பட்டது.</p>
<p class="content">திடீரென்று 14.9.2013 தேதியன்று மேற்படி சட்டம் காணாமல் போனதற்கு, ஆளுநர் அவசர சட்டம் பிறப்பிக்க அமைச்சரவை பரிந்துரைத்ததே காரணம். பொதுமக்களுக்கு குடிக்கத்தக்க நீரை குறைந்தபட்சம் அளிக்கவும், அதற்கான கட்டுப்பாட்டு முறைகளை உருவாக்கவும் விரிவான புதிய சட்டம் கொண்டுவரப் போவதாக அவசர சட்டத்தை மாற்ற விழையும் மசோதா குளிர்காலத் தொடரில் அறிமுகப்படுத்தப்பட்டுள்ளது. 15.9.2013 முதல் அம்மா குடிநீரை விற்க முடியாது, கும்மிடிப்பூண்டியில் 3 லட்சம் லிட்டர் நிலத்தடி நீரை உறிஞ்சவும், இரண்டாவது உற்பத்தி நிலையம் தொடங்கவும் முடியாது என்பதுதான் காரணம். எனவே இப்போது தமிழகத்தில் நிலத்தடி நீரை தடையின்றி உறிஞ்சுவதற்கோ, ஒழுங்குபடுத்துவதற்கோ சட்டம் ஏதும் இல்லை'' என்று அந்தக் கடிதத்தில் நீதியரசர் கே.சந்துரு குறிப்பிட்டுள்ளார்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">உணவு யுத்தம்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><strong><span style="color: #0000ff">'பகீர்’ பானங்கள்! </span></strong></p>
<p class="content"> </p>
<p class="content"><img align="right" width="325" height="437" alt="" src="http://www.vikatan.com/jv/2014/05/yjyyjq/images/p32.jpg">கொளுத்தும் வெயிலை தாங்க முடியாமல் ஏதாவது குடிக்கலாம் என்று தேடினால் பாட்டிலில் அடைக்கப்பட்ட குளிர்பானங்கள் மட்டுமே கிடைக்கின்றன. உணவுச் சந்தையில் கேள்வியே இல்லாமல் கொள்ளையடிக்கப்படுகிற பொருள் குளிர்பானங்கள்தான். முன்பு வீட்டுக்கு யாராவது முக்கிய விருந்தினர் வந்துவிட்டால் சோடா, கலர் வாங்கிவந்து தருவார்கள். விருந்தினர் குடித்தது போக மிச்சம் வைத்த கலரைக் குடிக்க போட்டா போட்டி நடக்கும்.</p>
<p class="content">திருமண வீடுகள், திருவிழாக்களில் கலர் குடிப்பது என்பது சந்தோஷத்தின் அடையாளம். சாக்ரீம் பவுடரைத் தண்ணீரில் கரைத்து ஒரு பாட்டில் கலர் ஐந்து பைசா என பள்ளியில் விற்பார்கள். வாங்கிக் குடித்திருக்கிறேன்.</p>
<p class="content">இன்று வீட்டுக் குளிர்சாதனப்பெட்டியில் வெயில் காலமோ, மழைக்காலமோ எப்போதும் இரண்டு லிட்டர் கலர் பாட்டில் இருக்கிறது. உப்புமா சாப்பிடுவதாக இருந்தால்கூட ஒரு டம்ளர் கலர் ஊற்றி குடிக்கிறார்கள். 'நான் சோடா கலர் குடிப்பது இல்லை. பாட்டிலில் அடைக்கப்பட்ட பழச்சாறுகளைத்தான் குடிக்கிறேன்’ என்று ஒரு பிரிவினர் பெருமையடித்துக்கொள்கிறார்கள். 'கழுதை விட்டையில் முன்விட்டை என்ன... பின்விட்டை என்ன?’ என்று கிராமத்தில் சொல்வார்கள். அதுபோல உடலைக் கெடுப்பதில் கார்பனேட்டட் குளிர்பானங்களும் பாக்கெட் பழச்சாறுகளும் ஒன்றுபோலதான். ரெடிமேட் பழச்சாறில், 10 சதவிகிதம் மட்டுமே பழச்சாறு உள்ளது. மீதமெல்லாம், சர்க்கரை, நீர், செயற்கை நிறங்கள், சுவையூட்டிகள் மட்டுமே.</p>
<p class="content">ஒரு குளிர்பான நிறுவனம் ஆண்டுக்கு 300 கோடி விளம்பரத்துக்கு செலவு செய்கிறது. 50 ரூபாய்க்கு விற்கப்படும் ஒரு லிட்டர் குளிர்பானம் தயாரிப்பதற்கு விநியோகச் செலவு உள்பட சேர்ந்து 5 முதல் 7 ரூபாய் ஆகக் கூடும் என்கிறார்கள். ஒரு லிட்டருக்கு 43 ரூபாய் லாபம் என்றால், ஆண்டுக்கு விற்பனையாகும் 430 கோடி பாட்டில்களுக்கு எவ்வளவு பணம் என்று நீங்களே கணக்குப் போட்டு பார்த்துக்கொள்ளுங்கள்.</p>
<p class="content">குளிர்பானச் சந்தை வெறும் தாகம் தணிக்கும் விவகாரம் இல்லை. அது உடலைக் கெடுப்பதில் பன்னாட்டு நிறுவனங்களின் யுத்த களம். இரண்டு முக்கிய அமெரிக்க நிறுவனங்களே இந்தியக் குளிர்பானச் சந்தையின் 70 சதவிகிதத்தை தனது கையில் வைத்திருக்கின்றன. பிரபல நடிகர்கள், கிரிக்கெட் வீரர்கள், பாடகர்கள் என அத்தனை பேரும் அவர்கள் பாக்கெட்டில்!</p>
<p class="content">இந்தக் குளிர்பான நிறுவனங்கள் நோ டு H2o அதாவது தண்ணீரை வேண்டாம் என்று ஒதுக்குங்கள் என்று ஒரு புதிய முழக்கத்தை உலகெங்கும் எழுப்பிவருகின்றன. தாகம் எடுத்தால் யாரும் தண்ணீர் குடித்துவிடக் கூடாது. மென்பானங்களில் ஒன்றைத்தான் குடிக்க வேண்டும். இதுதான் சந்தையின் இலக்கு. இந்தச் சந்தைக்கு நம்மை அறியாமலே நாம் பலியாகிவருவதோடு அடுத்த தலைமுறையை இதற்கு காவுகொடுக்கவும் தயார் ஆகிவிட்டோம் என்பதே நிஜம்.</p>
<p class="content">பள்ளியில் படிக்கும் மாணவர் எவருக்கும் பன்னாட்டு குளிர்பானங்களின் பெயர்களைத் தவிர வேறு எந்த பானமும் தெரிவது இல்லை. ஒரு மாணவனிடம் 'பானாகாரம் குடித்திருக்கிறாயா?’ எனக் கேட்டபோது 'அது என்ன பானாகாரம்?’ என்று கேலியாகக் கேட்டான்.</p>
<p style="text-align: center"><img align="middle" width="463" height="336" alt="" src="http://www.vikatan.com/jv/2014/05/yjyyjq/images/p33.jpg"></p>
<p class="content">'புளியும் வெல்லமும் சேர்த்துச் செய்வார்களே... பானகம்’ என்றதும் 'அப்படி ஒரு பெயரைக்கூட நான் கேள்விப்பட்டதே இல்லை’ என்றான். அங்கிருந்த ஆசிரியர்கள் பலரும்கூட தங்களுக்கும் அப்படியான பானம் எதையும் தெரியாது என்றார்கள்</p>
<p class="content">'நீர்மோரும் பானாகாரமும் பதநீரும் பழச்சாறுகளும்தானே வெயில் காலத்தில் சூடு தணிப்பவை. ருசியான நொங்கு சாப்பிடுவது, வெள்ளரிப்பிஞ்சுகள், வெள்ளரிப்பழம் என எத்தனையோ இருக்கிறதே! அதை விட்டு ஏன் இந்த கார்பனேட்டட் குளிர்பானங்கள்?’ என்று கேட்டால் 'இதற்கு இணை கிடையாது. மலையில் இருந்து தலைகீழாக குதித்ததுபோல இருக்கும்’ என்கிறார்கள்.</p>
<p class="content">ஒருமுறை கோடைக்காலத்தில் மேற்குத்தொடர்ச்சி மலையில் நண்பர்களுடன் டிரக்கிங் போயிருந்தபோது வெக்கை தாள முடியாமல் தண்ணீர் குடித்துக்கொண்டே இருந்தேன். காட்டில் எங்களுக்கு வழிகாட்டியாக வந்த ஆதிவாசி இளைஞன் ஒருவன் காட்டுச்செடி போன்ற ஒன்றை பறித்துவந்து 'இதன் வேரை சவைத்து சாற்றை உறிஞ்சிக்கொள்ளுங்கள்’ என்றான்.</p>
<p class="content">இதை சாப்பிட்டு எப்படி தாகம் தணியும் என்று புரியாமல் அதை வாயிலிட்டு சவைக்க ஆரம்பித்தேன். ஆச்சர்யம்... அந்தச் சாறு தொண்டையில் குளிர்ச்சி ஏற்படுத்தியதோடு உடலுக்குள் போன சில நிமிஷங்களில் கண்ணில் இருந்த வெக்கை தணிந்து கண் குளிர்ச்சியானதை உணர முடிந்தது. நாவறட்சியும் அடங்கிவிட்டது. அது என்ன வேர் என்று இளைஞனிடம் கேட்டபோது அது மூலிகை என்று சொல்லிவிட்டு அதைப் பற்றி நான் சொல்லக் கூடாது என்றான். ஒரு வேரை ஐந்து நிமிடம் வாயிலிட்டு சவைப்பதன் வழியே உடல் வெக்கையை போக்கிவிட முடியும் என்ற மருத்துவம் நம்மிடம் இருக்கிறது. ஆனால், அதை நாம் முறையாகப் பகிர்ந்துகொள்ளவில்லை. பெருவாரியான மக்கள் பயன்படுத்தும்படியாக அறிமுகப்படுத்தவும் இல்லை.</p>
<p class="content">இன்று குடிக்கிற காபியைக்கூட குளிர்ச்சியான கோல்டு காபியாக வேண்டும் எனக் கேட்கும் தலைமுறை வந்துவிட்டது. ஒருகாலத்தில் காபி டம்ளரை தொட்டால் கையில் சூடு தெரிய வேண்டும் என்று காபி குடிப்பவர்கள் நினைத்தார்கள். ஆறிப்போன காபியை மனுஷன் குடிப்பானா என சண்டையிடும் வீடுகளை எனக்கே தெரியும். இன்று கோல்டு காபி, ஐஸ் டீ என சூடான பானங்களை குளிர்ச்சியாக்கிக் குடிக்கிறார்கள். சூட்டில் இருந்து குளிர்ச்சியை நோக்கி மாறியிருக்கிறது நமது உணவுப்பழக்கம். குளிர்ச்சிக்கு என தனி விலை வைத்து விற்பதுதான் இன்றைய தந்திரம்.</p>
<p class="content">முன்பெல்லாம் கோடை துவங்கியதும் இலவச தண்ணீர் பந்தல், மோர் பந்தல், பானாகாரம் தருவது என்று நிறைய சேவைகள் நடக்கும். இலவசமாக தென்னை ஓலையில் செய்யப்பட்ட விசிறிகள்கூட வீசிக்கொள்வதற்காக தருவார்கள். இன்று அப்படி எதுவும் கண்ணில் படுவது இல்லை. வணிகச் சந்தையின் பெருக்கம் சேவையை முடக்கிவிட்டிருக்கிறது.</p>
<p class="content">சங்க காலத்தில் இப்படியான பானங்களுக்கு சுவை நீர் என்று பெயர். கருப்பஞ்சாறும், இளநீரும், மோரும், பலவகையான பழச்சாறுகளும் குடித்திருக்கிறார்கள். பதிற்றுப்பத்தில் தீம்பிழி எந்திரம் என்ற சொல் காணப்படுகிறது. அது கருவியைக் கொண்டு பழத்தைச் சாறு பிழிந்து எடுத்திருக்கிறார்கள் என்பதையே சுட்டுகிறது.</p>
<p class="content">The Five Soft Drink Monsters  என்று மைக் ஆடம்ஸ் ஒரு புத்தகம் எழுதியிருக்கிறார். குளிர்பானங்கள் எந்த அளவு கெடுதல் செய்யக் கூடியவை என்பதைப் புட்டுப்புட்டு வைக்கிறார். அதாவது டின்னில் அடைக்கப்படும் குளிர்பானங்களில் அது நீண்ட நாட்கள் கெட்டுப் போகாமல் இருக்க பென்ஸாயிக் அமிலம் பயன்படுத்தப்படுகிறது. சுவைக்காக காபின் கலக்கப்படுகிறது. குளிர்பானங்கள் வரும் பெட் பாட்டில்களில், பிஸ்பினால் ஏ என்ற ரசாயனப்பூச்சு உள்ளது. சர்க்கரைக்குப் பதிலான இனிப்புச் சுவை தருவதற்காகச் ஆஸ்பர்டேம் (Aspartame)  என்ற வேதிப்பொருள் சேர்க்கப்படுகிறது. இப்படியான ரசாயனங்கள் காரணமாக நமக்கு சுவாச ஒவ்வாமை மற்றும் தோல் நோய்கள், இதய நோய்கள் வருவதற்கு அதிக வாய்ப்புகள் உள்ளன.</p>
<p style="text-align: center"><img align="middle" width="397" height="281" alt="" src="http://www.vikatan.com/jv/2014/05/yjyyjq/images/p33a.jpg"></p>
<p class="content">உடலில் உள்ள கால்சியம் சத்து குறையவும், பாஸ்பரஸ் அளவு உயரவும் இந்த குளிர்பானங்கள் காரணமாக இருப்பதனால் குளிர்பானங்களை அதிகம் குடித்தால் உடலில் உள்ள பொட்டாசியத்தின் அளவு குறைந்துபோய் தசைகள் சக்தி இழந்துவிடுகின்றன. குளிர்பானங்களைத் தொடர்ந்து குடிப்பதால் பற்சிதைவும், சிறுநீரகக் கோளாறுகளும் ஏற்படுவதைத் தடுக்கவே முடியாது என்கிறார் மைக் ஆடம்ஸ்.</p>
<p class="content">எப்படி இவ்வளவு வேகமாக நம்மிடையே பரவியது இந்தக் குளிர்பான பழக்கம். பதிலுக்காக காலத்தின் பின்திரும்பிப் பார்க்க வேண்டியுள்ளது.</p>
<p class="content">மேடைப் பேச்சாளர்கள் பேச்சின் ஊடே சோடா குடிப்பது, சண்டையில் சோடா பாட்டில் வீசுவது நமக்குத் தெரியும். சோடா எப்படி எப்போது அறிமுகமானது? அது சுவாரஸ்யமான வரலாறு.</p>
<p class="content">ஐரோப்பாவில் 17-ம் நூற்றாண்டில்தான் முதன்முதலாக மென்பானங்கள் விற்பது துவங்கியது. அப்போது தேன் கலந்த எலுமிச்சை சாறு விற்பனை செய்யப்பட்டது. 1676-ல் பாரீஸில் இதன் விற்பனை உரிமையை ஒரு நிறுவனம் பெற்று ஏகபோக உரிமையாக்கியது.</p>
<p class="content">1767-ல் இங்கிலாந்தைச் சேர்ந்த ஜோசப் பிரீஸ்ட்லீ என்பவரே கார்பனேட்டட் பானமான சோடாவை உருவாக்கியவர். இங்கிலாந்தின் லீட்ஸில் வசித்த ஜோசப் பிரீஸ்ட்லீ மது தயாரிப்புக்காகப் புளிக்கச் செய்து காய்ச்சிப் பதப்படுத்திய பார்லி பீப்பாய்களில் இருந்த கரியமில வாயுவை ஒரு காலி குவளைக்குள் பிடித்து அதில் தண்ணீரை ஒரு குறிப்பிட்ட அளவு கலந்தார். அது சுவையான நீராக மாறியது. அப்படித்தான் சோடா தயாரிக்கப்பட்டது.</p>
<p class="content">ஜான் மெர்வின் நூத் என்பவரே இதை வணிக ரீதியாக மாற்றினார். ஆரம்ப காலங்களில் சோடா மருந்து கடைகளில் மட்டுமே விற்கப்பட்டது. இது பின்னாளில் ஸ்வீடன் ரசாயனவாதி டோர்பென் பெர்க்மென் வடிவமைத்த சோடா இயந்திரம் மூலம் பெருமளவு தயாரிக்கப்பட்டது. சோடாவோடு பல்வேறு சுவைகளை ஒன்று சேர்ந்தவர் ஜோசப் பெர்சிலிஸ். 19-ம் நூற்றாண்டில் இதுபோன்ற செயற்கை பானங்களைக் குடிப்பதில் மக்கள் அதிகம் ஆர்வம் காட்டவில்லை. மருந்துக் கடைகளில் மட்டுமே இவை மூலிகை பானங்கள் என விற்கப்பட்டன.</p>
<p class="content">அப்போது கண்ணாடி பாட்டில்கள் தயாரிக்கும் தொழில் பெரிய வளர்ச்சி அடைந்திருக்கவில்லை. ஆகவே, சோடா பவுண்டன் எனப்படும் சோடா இயந்திரங்களில் இருந்தே மக்கள் இவற்றை வாங்கிக் குடித்தார்கள். சோடியம் பைகார்பனேட் கொண்டு உருவாக்கப்பட்டதால் அது சோடா எனப்பட்டது. வயிறு உபாதைகளுக்கு மருந்தாக டாக்டர்களால் சிபாரிசு செய்யப்பட்ட சோடாவுக்கு 1800-களில் வரி போடப்பட்டது. பிரிட்டனில் ஒரு பாட்டிலுக்கு 3 பென்ஸ் வரி. பாட்டிலில் அடைக்கப்பட்ட சோடா 1835-ல் சந்தைக்கு வந்தது. 1851-ல் அயர்லாந்தில் ஜிஞ்சர் சோடா அறிமுகமாகி புகழ்பெற்றது. சோடா பாட்டில் மூடியை உருவாக்கியவர் வில்லியம் பெயிண்டர்.</p>
<p class="content">நம் ஊரில் விற்கப்படும் கோலி சோடா பாட்டிலை 1873-ல் உருவாக்கியவர் ஹிரம் காட் (Hiram Codd)என்ற ஆங்கிலேயர். இவரது கோப்ஸ் கிளாஸ் ஒர்க் கம்பெனிதான் கோலி சோடா பாட்டில்களைத் தயாரித்து விற்பனை செய்யத் துவங்கியது. 1881-ல்தான் சோடாவோடு வண்ணம் சேர்க்கப்பட்டு ரசாயன சுவையூட்டி மூலம் குளிர்பானம் உருவாக்கபட்டது.</p>
<p class="content">1886-ல் டாக்டர் ஜான் பெம்பர்ட்ன் கோக்கை உருவாக்கினார். 1898-ல் காலெப் பிராதம் பெப்சி கோலாவை உருவாக்கினார். 1899-ல்தான் கண்ணாடி பாட்டில்கள் தானியங்கி இயந்திரங்களின் மூலம் பெருமளவில் உற்பத்தியாகின. 1920-களில் தானியங்கி குளிர்பான இயந்திரங்கள் உருவாக்கப்பட்டன. 1957-ல் அலுமினிய டின்களில் அடைக்கப்பட்ட குளிர்பானங்கள் அறிமுகமாகின.</p>
<p class="content">இந்தியாவுக்கு இதுபோன்ற குளிர்பானங்கள் கடந்த 60 ஆண்டுகளுக்குள்தான் அறிமுகமாகின. அதிலும் 1977-ல் வெளிநாட்டு நிறுவனங்கள் இந்திய நிறுவனங்களுடன் கூட்டாகவே தொழில் துவங்க வேண்டும் என்ற ஜனதா அரசின் நிர்பந்தம் காரணமாக கோக் இந்திய சந்தையை விட்டு வெளியேறியது. பின்பு 1990-ல்களில் தாராளமயமான சந்தை காரணமாக பார்லேயுடன் இணைந்து தனது சந்தையை உருவாக்கிக்கொண்டது.</p>
<p class="content"><img align="right" width="261" height="41" alt="" src="http://www.vikatan.com/jv/2014/05/yjyyjq/images/food.jpg"></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
