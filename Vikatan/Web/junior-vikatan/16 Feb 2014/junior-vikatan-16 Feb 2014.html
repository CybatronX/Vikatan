	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மிஸ்டர் கழுகு: தி.மு.க. கூட்டணி.. வேட்பாளர்கள் யார்.. யார்?</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" src="http://cdnw.vikatan.com/jv/2014/02/yzuzyz/images/p42.jpg"></p>
<p class="content">தி.மு.க. கூட்டணி வேட்பாளர் பட்டியலோடு வந்தார் கழுகார்! </p>
<p class="content">''தி.மு.க. வட்டாரம் தன்னுடைய தேர்தல் முஸ்தீபுகளைத் தொடங்கிவிட்டது. 15, 16 ஆகிய தேதிகளில் திருச்சியில் தி.மு.க. மாநாடு முடிந்ததும், வேட்பாளர் நேர்காணல் தொடங்க ஆரம்பிக்கலாம் என்கிறார்கள். தி.மு.க-வை காங்கிரஸ் கூட்டணிக்குள் கொண்டுவந்து சேர்த்துவிட பலரும் முயற்சித்து வருகிறார்கள். ஆனால், அதற்கு இதுநாள் வரை கருணாநிதியும் ஸ்டாலினும் பிடிகொடுக்கவில்லை. தே.மு.தி.க-வுடனான பேச்சுவார்த்தைகளையும் தற்காலிகமாக தி.மு.க. நிறுத்தி வைத்துள்ளது. தி.மு.க. சார்பில் பேசப் போன தொழிலதிபர் ஒருவரிடம், 'என்னுடைய இலக்கு 2016-தான். இப்போது தி.மு.க-வை ஆதரித்துவிட்டால், அப்போது தி.மு.க-வை எதிர்த்து பிரசாரம் செய்ய முடியாது’ என்று வெளிப்படையாகவே விஜயகாந்த் சொல்லிவிட்டாராம். இந்த நிலையில் சேர்ந்திருக்கும் கட்சிகளோடு மட்டும் கூட்டணி வைத்து போட்டியிட முடிவெடுத்துவிட்டதாம் தி.மு.க.!''</p>
<p class="content">''தொகுதிகளின் எண்ணிக்கை ஏதாவது முடிவாகி உள்ளதா?''</p>
<p class="content">''பல கட்சிகள் சேர்ந்திருந்தாலும்... விடுதலைச் சிறுத்தைகள், புதிய தமிழகம், இந்திய யூனியன் முஸ்லிம் லீக், மனிதநேய மக்கள் கட்சி ஆகிய நான்கு கட்சிகளுக்குத்தான் தொகுதிகள் ஒதுக்கீடு செய்யப்படும் சூழ்நிலை இருக்கிறதாம். ஒவ்வொரு கட்சியாகச் சொல்கிறேன்... கேளும்!</p>
<p class="content">விடுதலைச் சிறுத்தைகள் மூன்று தொகுதிகளைக் கேட்கிறது. சிதம்பரம், விழுப்புரம், காஞ்சிபுரம் ஆகியவை அவை. சிதம்பரத்தில் திருமாவளவன் நிற்பார். கட்சியின் பொதுச்செயலாளர்கள் என்ற அடிப்படையில் சிந்தனைச்செல்வன், ரவிக்குமார் ஆகியோருக்கு வாய்ப்புத் தர வேண்டும் என்று நினைக்கிறார். பொருளாளர் முகமது யூசுப்புக்கு ஒரு தொகுதியை வாங்க நினைக்கிறாராம் திருமா. இவர் இஸ்லாமிய சமூகத்தவர் என்பதால், பொதுத் தொகுதி கிடைக்குமா என்று பார்க்கிறார்கள். புதிய தமிழகம் டாக்டர் கிருஷ்ணசாமிக்கு, தென்காசியை ஒதுக்க நினைக்கிறது தி.மு.க. அப்படி ஒதுக்கீடு செய்தால், கிருஷ்ணசாமியின் மகள் சங்கீதா அங்கு போட்டியிடலாம்.</p>
<p style="text-align: center"><img align="middle" alt="" src="http://cdnw.vikatan.com/jv/2014/02/yzuzyz/images/p42a.jpg"></p>
<p style="text-align: center"><img align="middle" alt="" src="http://cdnw.vikatan.com/jv/2014/02/yzuzyz/images/p45c.jpg"></p>
<p class="content">இந்திய யூனியன் முஸ்லிம் லீக் திருச்சி, ராமநாதபுரம் ஆகிய இரண்டு தொகுதிகளில் ஒன்றை ஒதுக்கக் கேட்டுள்ளது. அநேகமாக திருச்சியில் அந்தக் கட்சியின் தலைவர் காதர் மொய்தீன் நிற்கலாம். ஆனால், திருச்சியை நேரு விட்டுக்கொடுப்பாரா எனத் தெரியவில்லை. விட்டுக்கொடுக்கவில்லை என்றால், தி.மு.க. சார்பில் புதுகை அப்துல்லா என்பவர் போட்டியிடலாம். மனிதநேய மக்கள் கட்சி மயிலாடுதுறை, ராமநாதபுரம், வேலூர் ஆகிய மூன்று தொகுதிகளை, தங்களுக்கு சாதகமானவை என்று கூறியுள்ளது. இவர்களுக்கு ராமநாதபுரம் கொடுத்தால், ஹைதர் அலி நிற்பார். மயிலாடுதுறை, வேலூர், ராமநாதபுரம் ஆகிய மூன்று தொகுதிகளுக்குக் கடுமையான போட்டி இருக்கிறது. எந்தக் கட்சிக்கு ஒதுக்கப்படும் என்பது கடைசி நேரம் வரைக்கும் குழப்பமாக இருக்கும்!''</p>
<p class="content">''அப்படிப் பார்த்தால் கூட்டணிக் கட்சிகளுக்கு தி.மு.க. எத்தனை இடங்களை ஒதுக்கீடு செய்யப்போகிறது?''</p>
<p class="content">''விடுதலைச் சிறுத்தைகளுக்கு இரண்டும், புதிய தமிழகம், இந்திய யூனியன் முஸ்லிம் லீக், மனித நேய மக்கள் கட்சி ஆகிய கட்சிகளுக்கு தலா ஒரு தொகுதி எனவும் ஒதுக்கத் திட்டமாம். ஐந்து தொகுதிகள் கூட்டணிக் கட்சிகளுக்குத் தரப்பட்டால் மீதம் 35 தொகுதிகளில் தி.மு.க. களம் காணும் என்பதே நிலைமை!'' என்று சொல்லிவிட்டு பட்டியலை நம்மிடம் கொடுத்தார் (பட்டியல் தனியாக வெளியிடப்பட்டுள்ளது).</p>
<p class="content">பட்டியலைப் பார்த்துவிட்டு கழுகாரைப் பார்த்தோம்!</p>
<p class="content">''சிட்டிங் எம்.பி-க்களும் இருக்கிறார்கள்; புதிய முகங்களும் இருக்கின்றன; பணம் படைத்தவர்களும் இருக்கிறார்கள்; அ.தி.மு.க-வில் இருந்து வந்து இதுவரை பதவி கிடைக்காதவர்களும் இருக்கிறார்கள்; வாரிசுகளும் இருக்கின்றனவே!'' என்றோம்.</p>
<p class="content">''ஒவ்வொரு தொகுதிக்கும் இரண்டு, மூன்று வேட்பாளர்களைத் தேர்வுசெய்து வைத்துள்ளார்களாம் கருணாநிதியும் ஸ்டாலினும்! தென் சென்னை தொகுதி குஷ்புவுக்கு உறுதியாகிவிட்டது என்கிறார்கள். முன்னாள் அமைச்சர் ஒருவரிடம்தான் அந்தத் தொகுதிக்கான ஏற்பாடுகள் அனைத்தையும் செய்யச் சொல்லி இருக்கிறாராம் கருணாநிதி. மதுரையில் பி.டி.ஆர். பழனிவேல்ராஜனின் மகன் தியாகராஜனை நிறுத்த தலைமை நினைக்கிறது. ஆனால், தியாகராஜனுக்கு அதில் சம்மதம் இல்லையாம். அதேபோல், தமிழச்சி தங்கபாண்டியனை ராமநாதபுரத்தில் நிறுத்த கருணாநிதி நினைத்தார். ஆனால் அவர், 'தேர்தலில் போட்டியிட விரும்பவில்லை’ என்று சொல்லிவிட்டாராம். அதனை தலைமையிடமும் சொல்லிவிட்டதாகச் சொல்கிறார்கள். துரைமுருகன், திண்டுக்கல் பெரியசாமி, தூத்துக்குடி பெரியசாமி, எ.வ.வேலு, பொங்கலூர் பழனிசாமி ஆகியோர் தங்களது வாரிசுகளை களம் இறக்கத் தயாராகி வருகிறார்கள். மாநாடு முடிந்ததும் தி.மு.க. களைகட்டும்!''</p>
<p class="content">''பி.ஜே.பி. கூட்டணி பேச்சுவார்த்தைகள் எந்த நிலைமையில் உள்ளது?''</p>
<p class="content">''தே..மு.தி.க-வும் பா.ம.க-வும் சம்மதம் தெரிவிக்காமல் ரொம்பவே இழுத்தடிப்பதாக பி.ஜே.பி. நினைக்கிறது. விஜயகாந்த்துக்கு பி.ஜே.பி. கெடுவிதித்துவிட்டதை கடந்த இதழில் நான் சொல்லியிருந்தேன். இது விஜயகாந்த்துக்கு குழப்பம் கொடுத்துவிட்டது. அதனால்தான், வேட்பாளர் தேர்வில் இருந்தவர் சம்பந்தம் இல்லாமல், 'எந்தக் கட்சியுடன் கூட்டணி வைக்கலாம்?’ என்ற கேள்வியையும் கேட்டு வைத்தார். அவர்களில் பலரும் 'பி.ஜே.பி. கூட்டணிதான் வேண்டும்’ என்றார்களாம். அது விஜயகாந்த்துக்கு இன்னும் குழப்பம் கொடுத் துள்ளது. 'விஜயகாந்த்துடன் பேச்சுவார்த்தை முடித்துவிட்டு வாருங்கள். அப்புறம் பேசலாம்’ என்று சொல்லிவிட்டாராம் ராமதாஸ்.''</p>
<p class="content">'' 'யாரோடும் கூட்டணி இல்லை, யாருடனும் ராமதாஸ் பேசவில்லை’ என்று ஜி.கே.மணி பேட்டி அளித்தாரே?''</p>
<p class="content">''10-ம் தேதி காலையில் மாதிரி நிதிநிலை அறிக்கையை ராமதாஸ் வெளியிட்டார். அப்போது இதுபற்றி நிருபர்கள் கேட்டார்கள். வயிறுகுலுங்கச் சிரித்த ராமதாஸ், 'எது நடந்தாலும் உங்களுக்குத் தெரிந்துதான் நடக்கும்’ என்றார். மறுபடியும் கேட்டார்கள். 'கத்தரிக்காய் முற்றினால், கடைத்தெருவுக்கு வரும்’ என்று சொல்லி மீண்டும் சிரித்தார். 'நீங்கள் கத்தரி போட்டுள்ளீர்களா?’ என்றார்கள் நிருபர்கள். 'எல்லாக் கட்சிகளும்தான் கத்தரி போட்டுள்ளது’ என்றார். கடைசியில், 'தி.மு.க., அ.தி.மு.க-வை ஒழிப்பதுதான் எங்களது நோக்கம்’ என்று சொல்லி பிரஸ்மீட்டை முடித்தார். ஜி.கே.மணி சொன்னதை ராமதாஸ் சொல்லவில்லையே... பி.ஜே.பி-யுடன் பேச்சுவார்த்தை நடத்துவது உண்மை இல்லை என்றால், என்னமாய் கோபப்பட்டு இருப்பார் ராமதாஸ்!''</p>
<p class="content">''வைகோ திடீர் கோபம் ஏன்?''</p>
<p class="content"><img align="right" width="243" height="400" alt="" src="http://cdnw.vikatan.com/jv/2014/02/yzuzyz/images/p45aa.jpg">''எத்தனைத் தொகுதிகள் என்று தெரியாமல், மோடி மேடையில் ஏற வேண்டாம் என்று நினைத்தாராம் வைகோ. ஆனால், அவரை எப்படியாவது கூட்டத்துக்கு அழைத்துச் செல்ல தமிழக பி.ஜே.பி. நினைத்தது. அவர் சம்மதிக்கவில்லை. கூட்டத்தை வாழ்த்தி அறிக்கை விட்டார். மோடியை அவர் தங்கியிருந்த ஹோட்டலுக்குச் சென்று சந்தித்துப் பேசினார். வைகோ முன்னதாகச் சென்றுவிட்டதால், மோடி பேச்சை டி.வி-யில் லைவ்வாக பார்த்தாராம். 'ஹிந்தியில் நீங்கள் பேசினாலும், உணர்ச்சிகரமாக இருந்தது’ என்று இவர் சொல்ல, 'சிறந்த பேச்சாளரான நீங்கள் சொல்கிறீர்களே!’ என்று அவர் சொல்லியிருக்கிறார். இருவரும் மனம்விட்டு பேசியுள்ளனர். 'மத்திய ஆட்சியில் அங்கம் வகித்த தமிழகக் கட்சி ஒன்று சம்பாதித்தது பற்றி நீங்கள் பேசிய விஷயம் சரியானது’ என்று வைகோ சொல்ல... மோடி சிரித்தாராம். 'தி.மு.க-வுடன் பி.ஜே.பி. கூட்டணி சேராது என்று இதன்மூலம் தெரியவந்ததாகச் சொல்கிறார்கள் ம.தி.மு.க-வினர்!''</p>
<p class="content">''ஜெயலலிதா, பசும்பொன் போனது பற்றி ஏதாவது செய்தி உண்டா?''</p>
<p class="content">''2010-ல் பசும்பொன் வந்த ஜெயலலிதாவிடம், கோவை காமாட்சிபுரி ஆதீனம் சிவலிங்கேஸ்வர​சுவாமி, 'தேவர் சிலைக்கு தங்கக் கவசம் தேவை’ என்று கோரிக்கை வைத்தார். அதன் பிறகு நடந்த குருபூஜைகளுக்கு அவர் வரவில்லை. இப்போதுதான் தங்கக் கவசம் தயார் ஆனது. தேர்தல் நெருங்கிவருவதால் அதற்கு முன் இதனை செலுத்த வேண்டும் என்று ஜெயலலிதா திட்டமிட்டாராம். அதன்படி அவசர அவசரமாக இது தயார் ஆனது.</p>
<p class="content">9-ம் தேதி ஜெயலலிதா வருகிறார் என்றதும், பக்கத்து மாவட்டங்களில் இருந்து ஏராளமான தொண்டர்கள் அழைத்து வரப்பட்டனர். சென்னையில் இருந்து ஹெலிகாப்டரில் வந்தார். தங்கக் கவசத்துக்கு புனித நீர் தெளித்தார் ஜெயலலிதா. ஒவ்வொரு பாகமாக ஆதீனத்திடம் எடுத்துக் கொடுத்தார். அவற்றை நினைவிடத்தில் உள்ள தேவரின் சிலைக்கு ஆதீனம் அணிவித்தார். தங்கக் கவசம் அணிவிக்கப்பட்ட சிலைக்கு மலர் தூவி வணங்கிய முதல்வருக்கு, 'சிங்க முகம்’ கொண்ட செங்கோலை ஆதீனம் வழங்கினார். பின்னர் நடந்த கூட்டத்தில் பேசிய ஜெயலலிதா, முத்துராமலிங்கத் தேவரின் கொள்கைகளைக் குறிப்பிட்டார். 'ஆன்மிகம், தேசியம், பொதுவுடமை, ஏகாதிபத்திய எதிர்ப்பு, காங்கிரஸ் அல்லாத ஆட்சி ஆகியவை இவருடைய முக்கியக் கொள்கைகளாக இருந்தன. இந்தக் கொள்கைகளைத்தான் நாங்களும் பின்பற்றி வருகிறோம். உங்கள் ஆதரவுடன், தேவர் திருமகனாரின் கொள்கைகளை வென்றெடுக்க வேண்டிய நாள் வெகு தூரத்தில் இல்லை. அதற்கான காலம் கனிந்துவிட்டது. அந்த லட்சியத்தை அடைய நீங்களும் எங்களுக்கு என்றென்றும் துணை நிற்க வேண்டும் என்று வேண்டிக்கொள்கிறேன்’ என பேசி, மத்திய ஆட்சியை நிர்ணயிக்கும் சக்தியாக தான் இருக்கப்போவதை மறைமுகமாக உணர்த்திச் சென்றார். இதனை உன்னிப்பாகக் கவனியும். 'காங்கிரஸ் எதிர்ப்பு’ என்றுதான் சொன்னாரே தவிர, 'மதவாத எதிர்ப்பு’ என்று சொல்லவில்லை. 'மூன்றாவது அணியில் அங்கம் வகித்திருக்கும் அவர், அது சம்பந்தமாகப் பேசவில்லையே’ என்று சிலர் கேட்கும் கேள்வியில் ஆயிரம் அர்த்தங்கள்!'' என்று சொல்லிவிட்டு எழுந்த கழுகார்,</p>
<p class="content">''மத்திய அமைச்சர் ஜி.கே.வாசனின் சித்தப்பா சந்திரசேகர மூப்பனார் வீட்டில் ஒரு திருமண நிகழ்ச்சி. கபிஸ்தலம் அருகேயுள்ள சுந்தரபெருமாள் கோயில் பண்ணை வீட்டின் எதிரே, ஐந்து ஏக்கர் நிலப்பரப்பில் மிக பிரமாண்டமாகப் பந்தல் அமைக்கப்பெற்று திருமணம் நடைபெற்றது. ஞாயிற்றுக்கிழமை நடைபெற்ற வரவேற்பு நிகழ்ச்சியில் குடும்பத்துடன் கலந்துகொண்ட மு.க.ஸ¢டாலினை வரவேற்ற ஜி.கே.வாசன், ஸ்டாலினிடம் நீண்ட நேரம் அரசியல் நிலவரம் மற்றும் கூட்டணி நிலவரம் குறித்தும் சில வார்த்தைகளைப் பேசியிருக்கிறார்கள். இதில் அரசியல்ரீதியான முக்கியத்துவம் உண்டா என்பது அடுத்த வாரம் தெரியும்!'' என்று சொல்லிவிட்டுப் பறந்தார் கழுகார்.</p>
<p class="content">அட்டைப் படம்:  <span style="color: #0000ff">சொ.பாலசுப்ரமணியன்</span></p>
<p class="content"><span style="color: #ff6600"> ''என் புத்தகத்துக்கு வரவேற்பு இருக்கிறதா?''</span></p>
<p style="text-align: center"><span style="color: #ff6600"><img align="middle" width="600" height="234" alt="" src="http://cdnw.vikatan.com/jv/2014/02/yzuzyz/images/p45.jpg"></span></p>
<p class="content">எழுத்தாளர் சந்திரமௌலி, 'நரேந்திர மோடி நேர்மையும் நிர்வாகத் திறமையும்’ என்ற தலைப்பில் ஒரு புத்தகம் எழுதியுள்ளார். அதற்கான வெளியீட்டு விழாவுக்கு தேதி கேட்டாராம் 'அல்லையன்ஸ்’ சீனிவாசன். 'ஒவ்வொரு நாளும் ஒவ்வொரு மாநிலத்தில் இருக்கிறேன். தேர்தல் முடியும் வரை ஓய்வே இல்லை’ என்றாராம் மோடி. கடந்த 8-ம் தேதி சென்னை வந்த மோடியை இவர்கள் சென்னை விமானநிலையத்தில் சந்தித்துப் புத்தகத்தைக் கொடுத்துள்ளார்கள். 'என்னைப் பற்றிய புத்தகத்துக்கு வரவேற்பு இருக்கிறதா?’ என்று சிரித்தபடி கேட்டாராம் மோடி.  </p>
<p class="content"><span style="color: #ff6600"> இணையதள ஆதரவில் அ.தி.மு.க.!</span></p>
<p class="content">இணையதளம் மற்றும் ஃபேஸ்புக் பயன்படுத்து​பவர்களை மையமாக வைத்து நாடாளுமன்றத் தேர்தல் பற்றி சர்வே ஒன்றை எடுத்திருக்கிறது தேர்தல் தொடர்பான பகுப்பாய்வுகளை நடத்தும் ஒரு தனியார் நிறுவனம். 17 தொகுதிகளில் 3,000 பேரிடம் எடுக்கப்பட்ட சர்வேயில் அ.தி.மு.க-வுக்குதான் ஆதரவு அதிகமாக இருக்கிறது. அதற்கு அடுத்த இடத்தில் பி.ஜே.பி. இருக்கிறது. இணையதளத்தில் இயங்கும் வாக்காளர்களை அரசியல் கட்சிகள் குறிவைக்கத் தொடங்கியிருக்கின்றன.</p>
<p class="content"><strong><span style="color: #ff6600"> கனிமொழியின் 'பகை' பேச்சு!</span></strong></p>
<p class="content"><img align="right" width="89" height="112" alt="" src="http://cdnw.vikatan.com/jv/2014/02/yzuzyz/images/p45b.jpg">மீண்டும் மேடைகளில் தோன்ற ஆரம்பித்துவிட்டார் கனிமொழி. கடந்த 2-ம் தேதி மதியம் திடீரென மயக்கம் காரணமாக மருத்துவமனையில் சேர்க்கப்பட்ட கனிமொழி, ஒரு நாள் சிகிச்சைக்குப் பிறகு வீடு திரும்பினார். ஒரு வார கால ஓய்வுக்குப் பிறகு வெளியில் வர ஆரம்பித்துவிட்டார்.</p>
<p class="content">தி.மு.க-வின் கலை இலக்கிய பகுத்தறிவு பேரவையின் நெல்லை மாவட்ட துணை அமைப்பாளரான விஜய்பிரவீன் திருமணத்தில் 9-ம் தேதி கலந்துகொள்வதாக தேதி கொடுத்திருந்தார். கனிமொழி வருவாரா என்ற தயக்கம் அந்தக் குடும்பத்துக்கு இருந்தது. வாக்குறுதி கொடுத்தது மாதிரியே வந்தார். சென்னையில் இருந்து தூத்துக்குடிக்கு விமானத்தில் வந்த கனிமொழி அங்கிருந்து திருமண மண்டபத்துக்கு வந்தார்.</p>
<p class="content">''தி.மு.க மீது பரம்பரையாகவும் பாரம்பரியமாகவும் சிலருக்குப் பகை இருந்து வருகிறது. திராவிடத்தின் மீது கொண்ட பகையால் அண்ணா நினைவு தினத்தை ஒரு பத்திரிகையில், 'அண்ணாதுரைக்கு திவசம்’ என்று எழுதி இருந்தார்கள். அந்த அளவுக்கு இந்த இயக்கத்தின் மீதும் கொள்கைகள் மீதும் தீராத பகை நீடிக்கிறது. இந்தப் பகையுடன் மோதும் பொறுப்பு இளைஞர்களின் கையில் இருக்கிறது'' என்று கொள்கைப்பூர்வமாக மட்டும் பேசிவிட்டுக் கிளம்பிவிட்டார். மறுநாள் டெல்லி சென்றுவிட்டார் கனிமொழி!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மாற்று அணியே ஜனநாயகத்தின் அடுத்த கட்டம்</div>
<div class="subtitle1"></div>
<div class="content" style="border-top:1px solid #DDD;">
<p class="content">பொதுத் தேர்தலுக்கான தயாரிப்புகள் தொடங்கிவிட்டன. காங்கிரஸ் ஒருபக்கமும் பி.ஜே.பி. மறுபக்கமும் தங்களது அணிகளை அமைத்து வருகின்றன. இவர்கள் இருவருக்கும் எதிராக வலுவான மாற்று அணியை இடதுசாரிகள் அமைக்கத் திட்டமிட்டு வருகிறார்கள். பல்வேறு மாநிலக் கட்சிகள் தங்களது ஆதரவை இந்த மாற்று அணிக்கு கொடுத்து வருகிறது. தேர்தல் நடப்பதற்கு முன்னதாகவே இந்த மாற்று அணி தேறாது என்ற விமர்சனங்களும் முளைத்துவிடும். இது இந்தத் தேர்தலில் மட்டுமல்ல, அனைத்துத் தேர்தல்களிலும் இதனை பார்த்து வருகிறோம்!</p>
<p class="content"> காங்கிரஸும் பி.ஜே.பி-யும் தனித்தனி அணி அமைத்தாலும் இரு கட்சிகளின் கொள்கைகளுக்கும் வேறுபாடில்லை என்பதை நுணுக்கமாகப் பார்ப்பவர்கள் உணர முடியும். ஆனால் இந்த அணிகளை யாரும் கிண்டல் செய்வது இல்லை. ஆனால் மாற்று அணியைக் கிண்டல் செய்கிறார்கள். 'இவர்களுக்கு வாக்களித்தால் நிலையான ஆட்சி அமையாது, திடீரென ஆட்சி கவிழ்ந்து போகும், வலுவான ஆட்சியை அவர்களால் அமைக்க முடியாது’ என்று காரணமும் சொல்கிறார்கள்.</p>
<p class="content">இந்தியாவில் கூட்டணி ஆட்சி மத்தியில் துவங்கியது 1977-ல்தான். அதன் பிறகு வி.பி.சிங், சந்திரசேகர், <img align="right" width="300" height="498" alt="" src="http://cdnw.vikatan.com/jv/2014/02/yzuzyz/images/p38.jpg">தேவகவுடா, குஜ்ரால் என்று நான்கு பேர் தலைமையில் கூட்டணி ஆட்சி நடந்திருக்கிறது. இந்த நான்கில் எந்த ஒன்றும் தானாக கவிழவில்லை. மாறாக, காங்கிரஸ் அல்லது பி.ஜே.பி-யினரால் கவிழ்க்கப்பட்டது என்பதே உண்மை. எனவே, ஒரு கூட்டாட்சி இவர்களின் ஆதிக்கமின்றி அமைந்துவிடக் கூடாது என்பதிலும், அத்தகைய ஆட்சி நிலைத்துவிடக் கூடாது என்பதிலும், இந்த இரு கட்சிகளும் எப்போதும் கவனத்துடனேயே செயல்பட்டுள்ளன.</p>
<p class="content">இந்திய ஜனநாயகம் மிகவும் இளமையானது. ஒரு நூற்றாண்டுகூட நிறைவுறாதது. 1952-ல் தொடங்கி 1977 வரை கால் நூற்றாண்டு காலம் ஒரு கட்சி - காங்கிரஸ் கட்சி - மட்டுமே ஆட்சிப் பொறுப்பில் இருந்தது. 1977-ல் பல கட்சிகளும் இயக்கங்களும் ஒரே கட்சியாக ஜனதா என்ற பெயரில் இணைந்திருந்தன. விடுதலை பெற்ற பிறகு நாட்டில் ஜனநாயகத்தை இருட்டுக்குள் தள்ள நடைபெற்ற முயற்சியை முறியடித்த வரலாற்றுக் கடமையை அது ஆற்றியது. உச்ச நீதிமன்றத்தின் உரிமையைப் பறிக்கும் அரசியல் சட்டத்தின் 42-வது திருத்தத்தை ரத்து செய்தது.</p>
<p class="content">வி.பி.சிங் அரசாங்கம் ஒரு கால் நூற்றாண்டுக்கு மேல் கிடப்பில் கிடந்த மத்திய அரசுப் பணிகளில் இதர பிற்பட்ட வகுப்புக்கான இட ஒதுக்கீட்டை அமல்படுத்த முனைந்தது. அதன் காரணமாகவே பி.ஜே.பி. அதைக் கவிழ்த்தது. அந்த 'நிலையற்ற’ அரசாங் கம்தான் இந்தியாவின் பல கோடி இதர பிற்பட்டோருக்கு நிலையானதொரு சமூக நீதியை நிலைநாட்ட அடித்தளமிட்டது. இப்படி ஒவ்வொரு கூட்டணி அரசாங்கம் குறித்தும் உதாரணங்களை அடுக்க முடியும். இந்த அரசுகள் அனைத்தும் இடதுசாரிகளால் ஆதரிக்கப்பட்ட அரசுகளாகும்.</p>
<p class="content">'வலுவான’ பி.ஜே.பி. ஆட்சியில் இருந்தபோதுதான், ஆடு மேய்க்கும் சிறுவன் கண்டுபிடித்து அன்னிய <img align="left" width="146" height="241" alt="" src="http://cdnw.vikatan.com/jv/2014/02/yzuzyz/images/p38a.jpg">ஊடுறுவலை அறிய முடிந்தது. அரசின் தலைமையகத்தை - நாடாளுமன்றத்தை - தீவிரவாதிகள் அதன் அடிவயிற்றில் சுட்டபோதுதான் அறிந்துகொள்ள முடிந்தது. இத்தகைய எந்த ஊடுறுவல் ஏதும் 'பலவீனமான’ 'வலுவற்ற’ நான்கு பிரதமர்கள் இருந்தபோது நடந்ததா?</p>
<p class="content">இவர்கள் எதை வலு என்கிறார்கள். இந்தியா முழுவதும் எதிர்த்தாலும் 28 சதவிகிதம் ஓட்டு வாங்கிய காங்கிரஸ் இடைவிடாமல் பெட்ரோல் விலையை உயர்த்தியதை, எல்லோரும் எதிர்த்தபோதும் இஸ்ரேலுடன் உறவைப் புதுப்பித்துக்கொண்ட பி.ஜே.பி-யின் முரட்டுத்தனமான அந்த 'வலு’வை ஏற்கத்தான் வேண்டுமா? ஆனால், அந்த வலு யாருக்கு உதவியது?</p>
<p class="content">பல கட்சிகள் சேர்ந்தால் கருத்து முரண்பாடுகள் பலமாக இருக்கும் என்றும் விமர்சனம் வைக்கிறார்கள். ஜனநாயகத்தின் அடிப்படையே கருத்து முரண்பாட்டை அங்கீகரிப்பதுதானே? கருத்து முரண்பாடுகள் இணக்கம் காண முடியாததன் அங்கீகரிப்பே ஜனநாயகம். அதைத் தீர்ப்பதற்கான வழிமுறையே பெரும்பான்மை, சிறுபான்மை. இதை எப்படி குறை கூற முடியும்? தண்டனை பெற்ற பிரதிநிதிகள் பதவி பறிப்பு விஷயத்தில் காங்கிரஸ் அரசாங்கம்தான் அவசரச் சட்டம் கொண்டுவந்தது. அந்தக் கட்சியின் துணைத் தலைவரே அதை, 'நான்சென்ஸ்’ என்றார்.</p>
<p class="content">தெலங்கானா தனி மாநிலத்தை காங்கிரஸ் அரசாங்கம்தான் முன்மொழிகிறது. மார்க்சிஸ்ட் கம்யூனிஸ்ட் கட்சி தவிர அனைத்து கட்சிகளும் ஆதரவளித்தார்கள். காங்கிரஸ் தலைமையிலான ஆந்திர அரசாங்கம்தான் அதைத் திருப்பி அனுப்புகிறது. பி.ஜே.பி. ஆட்சிக் காலத்திலும் இந்தச் சச்சரவுகள் இருந்தது. ஆர்.எஸ்.எஸ். தலையிட்டு தலையில் தட்டி அமைதிப்படுத்தியதற்கு பெயர் என்ன? கருத்து வேறுபாடுகள் பல கட்சிகளிடையே மட்டுமல்ல; ஒரு கட்சிக்குள்ளும்கூட இருக்கும். அதுதான் உண்மை. அதை மறுதலிப்பது அறியாமை அல்லது கபடத்தனம்.</p>
<p class="content">'கூட்டணி அரசாங்கங்கள் அனைத்தும் முழு காலமும் பதவியில் இல்லாததால், அடிக்கடி தேர்தல் வந்து அரசு கஜானா காலியாகிறது’ என்றும் விமர்சனம் வைக்கப்படுகிறது. அது ஒரு பிரச்னைதான். பதினைந்தாவது மக்களவைத் தேர்தலுக்கு 1,120 கோடி ரூபாய் செலவழிக்கப்பட்டது. இப்படி அரசுப் பணம் வீணாவது நியாயமல்ல.</p>
<p class="content">ஆனால், மேற்சொன்ன நான்கு கூட்டணி அரசாங்கங்களும் இருந்த காலத்தில், சவப்பெட்டி, ஆயுத பேரம், காலணி பேரம், செந்தூர் ஹோட்டல் விற்பனை, 2ஜி, நிலக்கரிப் படுகை, காமன்வெல்த், அகஸ்ட்டா வெஸ்ட் லேண்ட், போஃபர்ஸ் என்று எந்தப் புகழும் கிடையாது. அடிக்கடி தேர்தல் வராத, நிலையான காங்கிரஸ் தலைமையிலான அரசாங்கத்தின் 2ஜி, நிலக்கரிப் படுகை முடிவுகளால் மட்டும் அரசுக்கு இழப்பு 3,62,000 கோடி ரூபாய். 15-வது மக்களவைக்குத் தேர்தல் நடத்தியதற்கு ஆகிய செலவை கணக்கில் கொண்டால், மேற்கண்ட இழப்பை மட்டும் கொண்டு 301 மக்களவைத் தேர்தல்களை நடத்தியிருக்க முடியும். எனவே, நிலையான அரசு அமையாமல் 1,200 கோடி அரசுக்கு இழப்பு என்பதைவிட, நிலையான அரசு அமைந்து 301 மடங்கு (3.62 லட்சம் கோடி ரூபாய்) ரூபாய் இழப்பைவிட அதிகம் என்று எந்த புத்திசாலியும் கூற மாட்டார்?</p>
<p class="content">இவையெல்லாம் ஒருபுறமிருக்க, இந்த வளர்ச்சிப் போக்கு ஜனநாயகம் முதிர்ச்சியடைவதன் வெளிப்பாடே. ஏதோ ஒரு கட்சியின் கையில் தங்கள் தலைவிதியை ஐந்தாண்டுக்கு ஒருமுறை ஒப்படைத்துவிட்டு, அடுத்து ஒருவருக்காக காத்திருக்கும் இன்றைய அவலத்துக்கு முடிவுகட்டும் முயற்சி இது. ஒவ்வொரு கட்சியும், மக்கள் பிரிவும், மத்திய அரசில் தங்களுக்கான சக்தியை நிலைநாட்டுவதன் மூலம் தங்களின் உரிமைகளைப் பெறுவதற்கான முயற்சி. இது வரவேற்கத்தக்கது.</p>
<p class="content">ஒரு கட்சி ஆட்சிமுறை நடந்த கால் நூற்றாண்டு காலமும், ஒரு பெரிய கட்சியுடன் சேர்ந்து பல சிறிய கட்சிகள் ஆண்ட மற்றொரு கால் நூற்றாண்டு காலமும், பிரச்னைகளுக்குத் தீர்வு கண்டுவிடவில்லை என்பதன் வெளிப்பாடே இந்த முயற்சி. எல்லா முயற்சிகளும் முதன்முறையிலேயே வெற்றி பெற்றுவிடுவதில்லை. முதல் சுதந்திரப்போரும் அதற்கு முன்னர் ஆங்கிலேயர்களுக்கு எதிராக நடந்த போர்களும் தோல்வியுற்றதால், சுதந்திரமே பெற முடியாது என்று முடிவுக்கு வந்திருந்தால், 1947-ல் கூட சுதந்திரம் பெற்றிருக்க மாட்டோம். அரசியல் பாட்டிகளின் தத்துவமே அவநம்பிக்கைதான்.</p>
<p class="content">எது வெற்றிபெற வேண்டுமோ அதற்காகப் போராடுவதற்குப் பதிலாக, எது வெற்றிபெற்றுக்கொண்டிருக்கிறதோ, அதன் பின்னே நின்றுகொள்வது சுலபமானது. ஆனால், தீர்வுகளை வழங்காது. பி.ஜே.பி., காங்கிரஸுக்கு மாற்று முயற்சிகள் இன்னும் சிலமுறை நிலையற்றதாகக்கூட இருக்கலாம். ஆனால், அதுதான் வளர்ச்சியின் நியதி. ஜனநாயகத்தின் அடுத்த வளர்ச்சிக் கட்டம், அதை விரைவுபடுத்துவதே தீர்வுகளை நோக்கிய விரைந்த பயணம். மற்றவை விரயமான பயணங்களாகவே முடியும்.</p>
<p class="content">ஆனால், இந்த தர்க்க நியாயங்கள் சமூக தேவைகளுக்கெல்லாம் முரணாகவே சமூகத்தின் பொதுப்புத்தி கட்டமைக்கப்படுகிறது. அதிகாரத்தில் இருப்போர் அதை இடைவிடாமல் செய்துகொண்டே இருக்கின்றனர். கால் நூற்றாண்டுக்கு முன்பு உயர்நிலைப் பள்ளியில் ஒரே வகுப்பில் புவியியல் மற்றும் இலக்கியத்தில் கங்கை நதி பற்றிய பாடம் இருந்தது. புவியியலில் கங்கை எங்கே தோன்றுகிறது என்கிற கேள்விக்கு கங்கோத்திரி என்று பதில் எழுத வேண்டும். இலக்கியப் பாடத்தில் சிவபெருமான் தலையில் இருந்து என்று எழுத வேண்டும். மாற்றி எழுதிய ஒரு மாணவனை ஆசிரியர் கண்டித்தார். தோன்றும் இடம் எப்படி மாற முடியும்? தர்க்க நியாயம் உதைக்கிறதே என்று கேட்காமலேயே அது நீடித்தது.</p>
<p class="content">தமிழர்களின் பெருமையை விளக்கும் தமிழாசிரியர்கள் 'யானை கட்டி போரடித்ததை’ச் சொல்லி, தானியங்களை தின்ன வரும் பறவைகளை விரட்ட தங்கத் தொங்கட்டானை கழற்றி எறிந்ததையும் சொல்வார்கள். 'யானை கட்டி போரடிக்கிறபோது, சிறிது நெல்மணிகளை பறவைகள் தின்றால் குறைந்துவிடுமா? அல்லது, சில நெல்மணிகளைவிட தங்கத் தொங்கட்டான் மலிவானதா?’ என்ற தர்க்க நியாயம் எழாத வகையில் தமிழர் பெருமை பற்றிய பொதுப்புத்தி கட்டமைக்கப்பட்டிருந்தது.</p>
<p class="content">அரசு கட்டிலில் அமர்ந்து தூங்கியவருக்கு அரசனே சாமரம் வீசுகிற அளவுக்கு புலவர்களுக்கு மரியாதை இருந்ததாக சொல்லப்பட்ட காலத்தில்தான், 'நாராய் நாராய்’ என அழைத்து 'கையது கொண்டு மெய்யது பொத்தி காலது கொண்டு மேலது தழீஇ’ வாடிய புலவனின் புலம்பல் பதிவு செய்யப்பட்டிருக்கிறது. ஆனால், பொற்கால தம்பட்டம் இன்றும் நீங்கியபாடில்லை.</p>
<p class="content">கூட்டணி அரசானாலும், தமிழர் வாழ்நிலையானாலும் மெய்ப்பொருள் காண்பது மட்டுமே அறிவு. கட்டமைக்கப்பட்ட பொதுப்புத்தி, அதிகாரத்தின் நலனுக்கானது. மக்கள் நலன் நாடினால் கட்டவிழ்த்து விடப்பட வேண்டியது மக்களின் சிந்தனை சக்தியே!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஊழலில் பயனடைந்த தமிழகக் குடும்பம்?</div>
<div class="subtitle1">மோடி சொன்ன சீக்ரெட்</div>
<div class="subtitle2"></div>
<div class="content" style="border-top:1px solid #DDD;">
<p class="content">தமிழகத்திலும் மோடி ஃபீவர் தொடங்கிவிட்டது. சென்னைக்கு வந்த மோடிக்கு திரும்பிய பக்கமெல்லாம் வரவேற்பு தமிழிலும் ஆங்கிலத்திலுமாக அமர்க்களப்பட்டது.</p>
<p class="content"> மோடி கூட்டத்துக்காக வண்டலூர் தயாராகியிருந்தது. சென்னையில் இருந்து வண்டலூர் வரை உள்ள சாலைகள் அனைத்தும் காவி நிறமாக மாறியிருந்தது. பொதுக்கூட்டத்துக்குச் சென்றவர்களுக்கு தாமரை வடிவத்தில் காவி நிற விசிறிகள் கொடுத்தார்கள். 'ஒரு ஓட்டு... ஒரு நோட்டு...’ என்ற பெயரில் கூட்டத்தில் தேர்தல் நிதி திரட்டப்பட்டது.</p>
<p class="content">மூன்றாகப் பிரிக்கப்பட்ட, மேடையின் வலதுபுறத்தில் தமிழக பாரதிய ஜனதா என்று அத்வானியின் படத்துடன் பேனர் வைக்கப்பட்டு இருந்தது. அந்தப் பகுதியில், சாதாரண இருக்கைகள் போடப்பட்டு தமிழக நிர்வாகிகள் அமரவைக்கப்பட்டு இருந்தனர். அவர்களுக்கு முன்பாக தமிழ்த்தாய் படம் வைக்கப்பட்டு இருந்தது. மேடையின் இடதுபுறம் கூட்டணிக் கட்சிகளின் நிர்வாகிகள் இருந்தனர். நடுப்பகுதியில் பிரமாண்டமான குஷன் நாற்காலிகள் போடப்பட்டு தமிழக பாரதிய ஜனதா கட்சியின் முன்னோடிகள், கூட்டணிக் கட்சித் தலைவர்கள் அமரவைக்கப்பட்டு இருந்தனர்.</p>
<p style="text-align: center"><img alt="" align="middle" width="600" height="288" src="http://cdnw.vikatan.com/jv/2014/02/yzuzyz/images/p12.jpg"></p>
<p class="content">மாலை 3 மணிக்கெல்லாம் மைதானம் நிரம்பியது. கூட்டணிக் கட்சித் தலைவர்கள் ஒவ்வொருவராக மேடைக்கு வந்தனர். அவர்கள் வரும்வரை காலியாக இருந்த மேடையில் பொன்.ராதாகிருஷ்ணன், டாக்டர் தமிழிசை, வானதி சீனிவாசன், ஹெச்.ராஜா, மோகன் ராஜுலு ஆகியோர் கையசைத்து கூட்டத்தை உற்சாகப்படுத்தியபடியே இருந்தனர்.</p>
<p class="content">5.10 மணிக்கு வந்தே மாதரம் பாடலைப் பாடி கூட்டத்தை தொடங்கிவைத்தார் இல.கணேசன். பி.ஜே.பி. நிர்வாகிகளும் கூட்டணிக் கட்சியைச் சேர்ந்தவர்களும் பேசி முடிக்கும்வரை மோடி மேடைக்கு வரவில்லை. இரவு 8.28 மணிக்கு மேடைக்கு வந்த மோடி, கூட்டணிக் கட்சித் தலைவர்களுடன் கைகுலுக்கினார். பொன்னாடை, நினைவுப்பரிசு என்று சம்பிரதாயங்கள் முடிந்ததும் பேச ஆரம்பித்தார் மோடி.</p>
<p class="content">''வணக்கம்...’ என்று சொல்லிவிட்டு பாரதிதாசனின் ' தமிழுக்கும் அமுதென்று பேர்’ பாடலை அவரால் முடிந்தளவுக்கு தமிழ் உச்சரிப்பில் சொன்னார். இதைக் கேட்டு கூட்டத்தில் பலத்த கைதட்டல்கள். இந்தியில் பேச ஆரம்பித்த மோடியின் பேச்சை ஹெச்.ராஜா மொழிபெயர்த்தார்.</p>
<p class="content">''2014-ல் மத்தியில் எந்த ஆட்சி அமையும்... யார் ஆட்சி செய்வார்கள்? என்பதை இந்தக் கூட்டத்தைப் பார்த்தாலே புரிந்துவிடும். தற்போது ஆட்சியில் இருக்கும் அரசாங்கம் பணக்காரர்களுக்காக இருக்கிறது. பணக்கார வீட்டுப் பிள்ளைகளுக்காக இருக்கிறது. அவர்கள் பெறுவதை ஏழைகள் பெறமுடியவில்லை. சுதந்திரம் கிடைத்தும் ஏழைகளுக்கு ஒன்றும் கிடைக்கவில்லை. தேர்தல் சமயங்களில் மட்டும் ஏழை என்ற மந்திரத்தைப் பயன்படுத்திக்கொள்கிறார்கள்'' என்று எடுத்த எடுப்பிலேயே டாப் கியர் போட்டார்</p>
<p class="content">''மத்தியில் கூட்டாட்சி என்ற தத்துவம் ஊழல் விஷயத்தில் மட்டும்தான் இருக்கிறது. அதில் மாநிலக் <img alt="" align="left" width="294" height="191" src="http://cdnw.vikatan.com/jv/2014/02/yzuzyz/images/p13.jpg">கட்சிகளின் தலைவர்கள், அமைச்சர்கள் மத்தியில் உள்ளவர்களுடன் கூட்டாக இருந்து ஒற்றுமையாக ஊழல் செய்கிறார்கள். பலனடைகிறார்கள். அப்படி பலனடைந்த குடும்பம் ஒன்று தமிழகத்திலும் இருக்கிறது. அதை யார் என்று நான் சொல்லத் தேவையில்லை.</p>
<p class="content">மத்திய அரசில் ஒருவர் இருக்கிறார். மிஸ்டர் ரீ கவுண்டிங் மினிஸ்டர் என்று அவரை எல்லோரும் அழைக்கிறார்கள். அவர் தேர்தலில் தோற்றுப் போனார். ஆனால், மறுவாக்கு எண்ணிக்கையில் வெற்றிபெற்றார். கடவுளிடம் இருந்து அவர்தான் முதலில் அறிவைப் பெற்றவர்போல் பேசுகிறார். அவரும், பிரதமரும் மிகப் பெரிய பொருளாதார மேதைகள். ஹார்வர்டு பல்கலைக்கழகத்தில் பயின்றவர்கள். ஆனால், நான் ஹார்வர்டு பல்கலைக் கழகத்தின் கதவைக்கூடப் பார்க்க முடியாதவன். ஆனால், என்னிடம் ஹார்டு வொர்க் இருந்தது. அதனால், குஜராத் முன்னேறியது. அவர்கள் நிர்வாகத்தில் இந்தியா சீரழிந்துள்ளது. இதில் இருந்து தெரியும் ஹார்வர்டு சிறந்ததா? அல்லது ஹார்டு வொர்க் சிறந்ததா என்பது! இந்த பிரமாண்டக் கூட்டத்தைப் பார்க்கும்போது, பாரதிய ஜனதா மத்தியில் ஆட்சி அமைப்பதை யாராலும் தடுக்க முடியாது'' கைகளை உயர்த்திப் பேச்சை முடித்தார்.</p>
<p class="content"><span style="color: #0000ff">- எஸ்.முத்துக்கிருஷ்ணன், ஜோ.ஸ்டாலின் </span></p>
<p class="content">படங்கள்: சு.குமரேசன்,</p>
<p class="content">சொ.பாலசுப்ரமணியன்</p>
<p class="content"><strong><span style="color: #ff6600"> இவங்க பேசியது இதுதான்!</span></strong></p>
<p class="content">வானதி சீனிவாசன் (பி.ஜே.பி. மாநிலச் செயலாளர்): ''திருமணம் செய்தால் பொறுப்பு வரும் என்பார்கள். அதுபோல், 40 வயதாகிவிட்ட ராகுல் காந்திக்கு கட்சிப் பொறுப்பைக் கொடுத்து, அவருக்குப் பொறுப்பு வருமா என்று பார்க்கிறது காங்கிரஸ் கட்சி. ஆனால், அவர் இன்னும் பொறுப்பு இல்லாமல் பேசிக்கொண்டு இருக்கிறார். வாரிசு என்ற ஒரே தகுதியை வைத்து இந்தப் பொறுப்புக்கு வந்துள்ள ராகுல் காந்தியால் எப்படி ஜனநாயகத்தைக் காப்பாற்ற முடியும்?''</p>
<p class="content">முனவரி பேகம் (மாநில துணைத் தலைவர்): ''தகரத்தைக் கண்டுபிடிக்கும் முன்னரே உண்டியலைக் கண்டுபிடித்த கம்யூனிஸ்ட் கட்சிக்காரர்கள், பி.ஜே.பி-யை மதவாத கட்சி என்கிறார்கள். நாங்கள் காட்டு மல்லி. அனைவருக்கும் சொந்தம். ஆனால், உழைக்கும் மக்களுக்கான கட்சி என்று சொல்லும் நீங்கள்தான், அவர்களை மறந்துவிட்டு வெட்கம் இல்லாமல் அம்மா புராணம் பாடுகிறீர்கள். சிறுபான்மை மக்கள், கபட வேடதாரிகளின் பேச்சை நம்பி இனியும் ஏமாற மாட்டார்கள்!''</p>
<p class="content">ஹெச்.ராஜா (மாநிலத் துணைத் தலைவர்): ''மக்கள் முன்பு இரண்டு அணிகள் இருக்கின்றன. ஒன்று, வெளிநாட்டுப் பத்திரிகைகளால் செயல்படாத அணி என்று சொல்லப்பட்ட காங்கிரஸ் அணி. மற்றொன்று, அதே பத்திரிகைகளால் சிறந்த நிர்வாகி என்று பாராட்டப்பட்ட மோடியின் தலைமையிலான அணி. இதில் மக்கள் எந்த அணியைத் தேர்ந்தெடுக்க வேண்டும் என்பதை அவர்களே முடிவு செய்யட்டும். மற்றொரு அணியும் இருக்கிறது. அதன் பேர் மூன்றாம் அணியாம். அதில் நான்கு பேர் பிரதமர் கனவில் இருக்கிறார்கள். இந்த அணி போணி ஆகாது என்று அவர்களுக்கே தெரியும்''</p>
<p class="content">சி.பி.ராதாகிருஷ்ணன் (முன்னாள் மாநிலத் தலைவர்): ''இந்தியாவில் எல்லாவற்றுக்கும் சேவை வரியை சிதம்பரம் போட்டு விட்டார். கட்டணக் கழிப்பிடங்களுக்கு மட்டும்தான் அவர் சேவை வரி விதிக்காமல் விட்டுவைத்துள்ளார். பொருளாதார மேதைகள் என்று பீற்றிக்கொள்ளும் மன்மோகன் சிங், ப.சிதம்பரம் நிர்வாகத்தால் நாட்டின் பொருளாதாரம் சீரழிந்துவிட்டது!''</p>
<p class="content">டாக்டர் தமிழிசை சௌந்தரராஜன் (தேசியச் செயலாளர்): ''1967-க்குப் பிறகு இப்போதுதான் ஒரு தேசிய கட்சி தலைமையில் தமிழகத்தில் கூட்டணி அமைந்துள்ளது. ஒவ்வொரு இந்தியனும் மோடி ஆட்சி வராதா? என்று ஏக்கத்தோடு பார்க்கிறான். இஸ்லாமியர்கள் உள்ளிட்ட அனைத்து சிறுபான்மை மக்களுக்கும் மோடிதான் பாதுகாவலர்; ஒளிவிளக்கு!''</p>
<p class="content">ஈஸ்வரன் (கொங்குநாடு மக்கள் தேசிய கட்சி): ''மோடி தனி மனிதர் அல்ல. அவர் பின்னால் நாடே இருக்கிறது. அவர் மதத்தை முன்னிலைப்படுத்தி ஓட்டு கேட்கவில்லை. நாட்டின் வளர்ச்சியை முன்வைத்து ஆதரவு கோருகிறார். டீ விற்றவர் என்று மோடியை காங்கிரஸார் கிண்டல் செய்கிறார்கள். அதை மோடியே பெருமையாக நினைக்கிறார்!''</p>
<p class="content">மல்லை சத்யா (ம.தி.மு.க. துணைப் பொதுச்செயலாளர்): ''இந்தியாவில் முன்பு ஊழல் இருந்தது. ஆனால், இப்போது இந்தியாவே ஊழலில்தான் இருக்கிறது. அர்ஜுனனின் குறியைப்போல, இந்தத் தேர்தலில் காங்கிரஸை வேரோடும் வேரடி மண்ணோடும் வீழ்த்த வேண்டும் என்பது மட்டும்தான் நமது குறிக்கோளாக இருக்க வேண்டும்.''</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கழுகார் பதில்கள்!</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #0000ff">தஞ்சை சங்கவி தீபா</span>, தஞ்சாவூர்-10.</p>
<p class="content"> <span style="color: #ff6600"><img hspace="2" alt="" vspace="2" align="absMiddle" width="26" height="35" src="http://cdnw.vikatan.com/jv/2014/02/yzuzyz/images/question.jpg">'தனித்துப் போட்டியிடவே தொண்டர்கள் விருப்பம், தலைமை வேறு முடிவெடுத்தாலும் ஏற்பார்கள்’ என்று விஜயகாந்த் சொல்லியிருப்பது தெளிவா... குழப்பமா? </span></p>
<p style="text-align: center"><span style="color: #ff6600"><img alt="" align="middle" width="487" height="497" src="http://cdnw.vikatan.com/jv/2014/02/yzuzyz/images/p8.jpg"></span></p>
<p class="content">  குழப்பம்! மகா குழப்பம்! தனித்துப் போட்டியிட வேண்டுமா என்று கேட்டுவிட்டு, 'கூட்டணி சேர்ந்ததால் நாம் அனுபவித்த கஷ்டம் போதாதா?’ என்றும் விஜயகாந்த் கேட்டார். அவருக்கு 29 எம்.எல்.ஏ-க்கள் கிடைத்தும், இப்போது எதிர்க் கட்சித் தலைவராக அவர் உட்கார்ந்திருப்பதும் அ.தி.மு.க-வுடன் கூட்டணி வைத்ததால் விளைந்த பயன்கள். இவை இரண்டுமே அ.தி.மு.க. கூட்டணியால் கிடைத்தவை.</p>
<p class="content">இப்படிக் கேட்டவர், அந்த முடிவில் தெளிவாக இருந்தால், 'தனித்துப் போட்டி’ என்று அந்த இடத்திலேயே அவர் அறிவித்திருப்பார். தனித்துப் போட்டியிட்டால் எம்.பி. தொகுதிகள் எதுவும் கிடைக்காது என்பது விஜயகாந்த்துக்குத் தெரியும். அதனால்தான், 'தலைமை எடுக்கும் முடிவுக்குக் கட்டுப்பட வேண்டும்’ என்றும் சொல்லி இருக்கிறார். தலைமை எடுக்கும் முடிவுக்குக் கட்டுப்பட வேண்டுமானால், எதற்காக மாநாட்டில் கேள்வி கேட்க வேண்டும்? எல்லாமே ஃபிலிம்!</p>
<p class="content"> <span style="color: #0000ff">மு.நடராஜன்</span>, திருப்பூர்-7.</p>
<p class="content"><span style="color: #ff6600"><img hspace="2" alt="" vspace="2" align="absMiddle" width="26" height="35" src="http://cdnw.vikatan.com/jv/2014/02/yzuzyz/images/question.jpg">நாடாளுமன்றத் தேர்தலின்போது தேசியக் கட்சிகளுக்கும் சட்டமன்றத் தேர்தலில் மாநிலக் கட்சிகளுக்கும் முக்கியத்துவம் கொடுத்து அரசியல் கூட்டணிகள் அமைத்தால் என்ன? </span></p>
<p class="content">யார் பெரிய கட்சி, எந்தக் கட்சிக்கு வாக்குகள் அதிகம் இருக்கிறது என்பதை வைத்துத்தான் முக்கியத்துவம் தர முடியுமே தவிர, மாநிலக் கட்சி, தேசியக் கட்சி என்று அதில் பார்க்க முடியாது. அது சரியான அணுகுமுறையாக இருக்காது. ஒரு மாநிலத்தில்கூட முழுமையான செல்வாக்கு இல்லாத தேசியக் கட்சிகள் இந்தியாவில் நிறைய இருக்கின்றன.</p>
<p class="content">தமிழகத்தில் எடுத்துக்கொண்டால் அ.தி.மு.க., தி.மு.க-வுக்கு அடங்கிய கட்சியாகத்தான் காங்கிரஸ் உள்ளது. சட்டமன்றத் தேர்தலாக இருந்தாலும் நாடாளுமன்றத் தேர்தலாக இருந்தாலும் அவர்கள் எடுத்துக்கொண்டது போக மீதியைத்தான் காங்கிரஸுக்குக் கொடுத்தார்கள். பி.ஜே.பி-யும் இதுவரை தி.மு.க., அ.தி.மு.க. கொடுத்ததை வாங்கிக்கொண்டு இருந்தது. ஆனால் இன்று, நரேந்திர மோடிக்கு கிடைத்துள்ள பிம்பம் காரணமாகக் கூட்டணிக்குத் தலைமை தாங்கும் தகுதியை அந்தக் கட்சி பெற்றுவிட்டதாக பி.ஜே.பி-யினர் பேசிக்கொண்டுள்ளனர்.</p>
<p class="content"><img align="right" width="93" height="501" alt="" src="http://cdnw.vikatan.com/jv/2014/02/yzuzyz/images/p9.jpg">அ.தி.மு.க. கூட்டணியில் தேசியக் கட்சி என்பதற்காக தா.பாண்டியனுக்கும் ஜி.ராமகிருஷ்ணனுக்கும் ஜெயலலிதாவைவிட முக்கியத்துவம் தர முடியாது அல்லவா?</p>
<p class="content"> <span style="color: #0000ff">எஸ்.கோபாலன்</span>, நங்கநல்லூர்.</p>
<p class="content"><img hspace="2" alt="" vspace="2" align="absMiddle" width="26" height="35" src="http://cdnw.vikatan.com/jv/2014/02/yzuzyz/images/question.jpg"><span style="color: #ff6600">  ஏழைகளின் எண்ணிக்கை 27 கோடிக்குக் குறைந்துள்ளதாக மத்திய அரசு கூறியுள்ளதே? </span></p>
<p class="content">வறுமைக்கோட்டின் அளவைக் குறைத்துக்கொண்டே போனால் ஏழைகளின் எண்ணிக்கையும் குறைந்துபோகும். அப்படிப்பட்ட தந்திரம்தான் இது. காங்கிரஸ் அரசு செய்வதைப் பார்த்து குஜராத் மாநில பி.ஜே.பி. அரசு வறுமைக்கோட்டுக்கான அளவைக் குறைத்துள்ளது. ஒரு நாளைக்கு ரூ.10.59-க்கு குறைவாக சம்பாதிப்பவர்கள்தான் வறுமைக் கோட்டுக்குள் வருவார்கள் என்று அந்த மாநில அரசு அறிவித்துள்ளது. இதன்படி பார்த்தால், யாரையுமே ஏழைகளாகச் சொல்ல முடியாது. ஏழைகளை வித்தியாசமாக 'ஒழிக்க’ நினைக்கிறார்கள்.</p>
<p class="content"> <span style="color: #0000ff">எம்.சம்பத்</span>, வேலாயுதம்பாளையம்.</p>
<p class="content"><img hspace="2" alt="" vspace="2" align="absMiddle" width="26" height="35" src="http://cdnw.vikatan.com/jv/2014/02/yzuzyz/images/question.jpg"><span style="color: #ff6600">'ஜெயலலிதா பிரதமர் ஆனால்..?’ என்று கேட்ட நிருபரிடம், 'ஆனால் மகிழ்ச்சி’ என்று சொல்லியிருக்கிறாரே கருணாநிதி...? </span></p>
<p class="content">இது விரக்தியின் வெளிப்பாடு! அந்த பதிலை கருணாநிதி எந்தச் சூழ்நிலையில் சொன்னார் என்பதைக் கவனிக்க வேண்டும். இந்தக் கேள்வியைக் கேட்பதற்கு முந்தைய நான்கைந்து கேள்விகளும் 2ஜி ஸ்பெக்ட்ரம் தொடர்பான சி.டி. வெளியானதைப் பற்றியே இருந்தன. 'இதையெல்லாம் என்னிடம் கேட்பவர்கள் சொத்துக் குவிப்பு வழக்கைப் பற்றி ஜெயலலிதாவிடம் கேட்பீர்களா?’ என்று பதில் அளித்தார் கருணாநிதி. அதன் பிறகுதான் இந்தக் கேள்வியை நிருபர் கேட்டார். அந்த ஆத்திரத்தில் சொன்னது இது.</p>
<p class="content">கருணாநிதியின் 'பெருந்தன்மை’ பாராட்டத்தக்கது.</p>
<p class="content"> <span style="color: #0000ff">ரேவதிப்ரியன்</span>, ஈரோடு-1.</p>
<p class="content"><img hspace="2" alt="" vspace="2" align="absMiddle" width="26" height="35" src="http://cdnw.vikatan.com/jv/2014/02/yzuzyz/images/question.jpg"><span style="color: #ff6600">'மூன்றாவது அணி மெஜாரிட்டி பெற்றால், பிரதமர் ஆகும் தகுதி எனக்கு உண்டு’ என்கிறாரே முலாயம் சிங் யாதவ்? </span></p>
<p class="content">இன்னும் மூன்றாவது அணியே உருவாகவில்லை. அதற்குள் முறுக்கிக்கொள்ள ஆரம்பித்துவிட்டார் முலாயம். இன்னும் தேர்தலே நடக்கவில்லை. வெற்றியும் பெறவில்லை. அதற்குள் முந்திக்கொள்கிறார் முலாயம் என்றால், இந்தக் கூட்டணி ஆரம்பத்திலேயே அச்சத்தை ஏற்படுத்துகிறது.</p>
<p class="content">முலாயம் சிங், லாலு, நிதிஷ்குமார், ராம்விலாஸ், சரத் யாதவ், மாயாவதி, மம்தா, ஜெயலலிதா போன்றவர்கள் இருக்கும் வரை காங்கிரஸ், பி.ஜே.பி. ஆகியவை நிம்மதியாக ஆளலாம். மூன்றாவது அணியை மாற்றி மாற்றிக் கரைத்துவிடுவார்கள் இவர்கள்.</p>
<p class="content"> <span style="color: #0000ff">பஞ்சவண்ணமகன்,</span> கருப்பம்புலம்.</p>
<p class="content"><img hspace="2" alt="" vspace="2" align="absMiddle" width="26" height="35" src="http://cdnw.vikatan.com/jv/2014/02/yzuzyz/images/question.jpg"><span style="color: #ff6600">'காங்கிரஸும் பி.ஜே.பி-யும் தனிமனிதர்களை முன்னிலைப்படுத்தி பிரசாரம் செய்து வருகின்றன. தலைவர்களை முன்னிலைப்படுத்தினால் மட்டும் மக்கள் பிரச்னை தீர்ந்துவிடாது’ என்கிறாரே தேவகவுடா? </span></p>
<p class="content">அவரும் ஜெயலலிதாவைத்தானே முன்னிலைப்படுத்துகிறார். ஆனாலும் இந்திய அரசியலில் தலைவர்களை முன்னிலைப்படுத்துவது தவிர்க்கப்பட வேண்டும்.</p>
<p class="content"> <span style="color: #0000ff">மேட்டுப்பாளையம் மனோகர்,</span> சென்னை-18.</p>
<p class="content"><img hspace="2" alt="" vspace="2" align="absMiddle" width="26" height="35" src="http://cdnw.vikatan.com/jv/2014/02/yzuzyz/images/question.jpg"><span style="color: #ff6600">தி.மு.க., காங்கிரஸ், தே.மு.தி.க. ஆகியவை கூட்டணி சேர்ந்தால்...? </span></p>
<p class="content">அது வலுவான கூட்டணியாக அமையும். இது அ.தி.மு.க-வுக்குக் கடுமையான நெருக்கடியைக் கொடுக்கும். போட்டியே இந்தக் கூட்டணிக்கும் அ.தி.மு.க-வுக்கும்தான் இருக்கும்.</p>
<p class="content"> <span style="color: #0000ff">தினகர்</span>, சென்னை-10.</p>
<p class="content"><img hspace="2" alt="" vspace="2" align="absMiddle" width="26" height="35" src="http://cdnw.vikatan.com/jv/2014/02/yzuzyz/images/question.jpg"><span style="color: #ff6600">ஒவ்வொரு தேர்தலுமே ஏதோ ஒரு மாற்றத்தைக் கொடுத்துவிடும் என்று நம்புகிறோமே? </span></p>
<p class="content">  மக்களின் தலையெழுத்து அதுதானே? ஆனால் மாற்றம், பெரும்பாலும் ஏமாற்றமாகத்தான் அமைந்துள்ளது. தான் பிரதமர் ஆவதற்குமுன் இந்திரா காந்தி சொன்னதுதான் ஞாபகம் வருகிறது.</p>
<p class="content">'ஜனநாயகம் என்பது மோசமானவர்களை மேலே தூக்கிவிடுவதோடு, சிறிதும் அறிவற்ற ஆனால் அதிகம் சத்தம் போடக்கூடியவர்களை வலுவூட்டி வளர்க்கிறது. உளுத்துப்போன மரங்களுக்கு மாற்றாக உளுத்துப்போன மரங்களே வருகின்றன’ என்றும் சொன்னார்.</p>
<p class="content">யார் சொன்னது என்பதை விடுத்து, என்ன சொன்னார் என்பதைப் பாருங்கள். ஒவ்வொரு ஐந்து ஆண்டுகளுக்கும் ஒருமுறை இதுதான் நடக்கிறது.</p>
<p class="content"> <span style="color: #0000ff">ஏ.கே.நாசர், </span>டி.ஆர்.பட்டினம்.</p>
<p class="content"><span style="color: #ff6600"><img hspace="2" alt="" vspace="2" align="absMiddle" width="26" height="35" src="http://cdnw.vikatan.com/jv/2014/02/yzuzyz/images/question.jpg">இப்போது உங்களது சிந்தனையை அதிகமாக ஆக்கிரமித்து இருக்கும் எண்ணம் எது? </span></p>
<p class="content">நடக்க இருக்கும் நாடாளுமன்றத் தேர்தலில், ஓட்டுக்காக ஒரு வாக்காளன்கூட பணம் வாங்கவில்லை என்ற நிலை உருவாக வேண்டும் என்பதுதான்.</p>
<p class="content"> <span style="color: #0000ff">எம்.ரவீந்திரன்</span>, கோவை-7.</p>
<p class="content"><img hspace="2" alt="" vspace="2" align="absMiddle" width="26" height="35" src="http://cdnw.vikatan.com/jv/2014/02/yzuzyz/images/question.jpg"><span style="color: #ff6600">ஜெயலலிதா பிரதமர் ஆகிவிட்டால், தமிழ்நாடு முதலமைச்சர் யார்? </span></p>
<p class="content">அமைச்சர்களின் ஜாதகங்களை அனுப்பிவையுங்கள். பார்த்து முடிவுக்கு வருவோம்.</p>
<p style="text-align: center"><img alt="" align="middle" width="600" height="74" src="http://cdnw.vikatan.com/jv/2014/02/yzuzyz/images/question1.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'எந்த ஆதாரத்தை வைத்துப் பேசுறாங்க?'</div>
<div class="subtitle1">சிக்கலில் விஜயகாந்த்... டென்ஷனில் ஜெயலலிதா</div>
<div class="subtitle2"></div>
<div class="content" style="border-top:1px solid #DDD;">
<p class="content">மாநாட்டை நடத்தி முடித்த கையோடு, விஜயகாந்த் மீது அவதூறு வழக்குப் பாய்ந்திருக்கிறது.</p>
<p class="content"> உளுந்தூர்பேட்டையில் தே.மு.தி.க. ஊழல் எதிர்ப்பு மாநாடு நடந்தது. இந்த மாநாட்டில் அதிகம் விமர்சிக்கப்பட்டது காவல் துறை, ஜெயலலிதா ஆகியோர்தான். ஜெயலலிதாவை அவதூறாகப் பேசியதாக விஜயகாந்த், பிரேமலதா, சட்டமன்ற உறுப்பினர்கள் அருட்செல்வன், பார்த்தசாரதி, எல்.வெங்கடேசன் ஆகியோர் மீது அவதூறு வழக்குத் தொடரப்பட்டுள்ளது.</p>
<p style="text-align: center"><img alt="" align="middle" width="550" height="367" src="http://cdnw.vikatan.com/jv/2014/02/yzuzyz/images/p34.jpg"></p>
<p class="content">அ.தி.மு.க-வின் தொகுதி இணைச் செயலாளர் மணிராஜ் என்பவர்தான் இந்த வழக்கைத் தொடர்ந்துள்ளார். அவரிடம் பேசினோம். ''முதல்வரைப் பற்றி என்னவெல்லாம் பேசக் கூடாதோ அதையெல்லாம் பேசியுள்ளனர். போலீஸாரை, 'பாவடை துவைக்கப் போகலாம்’ என்று பேசியிருக்கிறார் பார்த்தசாரதி. வெங்கடேசனோ, முதல்வரின் கொட்டத்தை அடக்க விஜயகாந்த் சாட்டை எடுத்துவிட்டதாகப் பேசுகிறார். முதல்வரை சாட்டையால் அடிப்பேன் என்கிறார்கள். இதையெல்லாம் கேட்டு விஜயகாந்த்தும் அவருடைய மனைவியும் கைகொட்டிச் சிரிக்கிறார்கள்.</p>
<p class="content">அவர்களின் அனுமதி இல்லாமல் எப்படி இவர்கள் பேசுவார்கள்? இவர்களது பேச்சு சட்டம் - ஒழுங்கைக் கெடுக்கும் வகையில் இருந்தது. என்னைப் போன்ற லட்சக்கணக்கான தொண்டர்களுக்கு மன உளைச்சலை ஏற்படுத்தியுள்ளது. அதனால், அவதூறு வழக்குத் தொடர்ந்துள்ளோம். நீதிமன்றம் எங்கள் மனுவை ஏற்றுக்கொண்டது'' என்று சொன்னார்.</p>
<p class="content">தே.மு.தி.க. மாநாட்டு நிகழ்ச்சிகள் லைவ்வாக கேப்டன் டி.வி-யில் ஒளிபரப்பானது. அதை முதல்வர் பார்த்தார். 'எந்த ஆதாரத்தை வைத்துக்கொண்டு இப்படியெல்லாம் பேசுறாங்க?’ என்று கோபப்பட்டதாகவும், 'உடனடியாக நமது கட்சி நிர்வாகிகள் மூலமாக வழக்குத் தொடரச் சொல்லுங்கள்’ என்று ஜெயலலிதா சொன்னதாகவும் சொல்கிறார்கள் விவரமறிந்தவர்கள்</p>
<p class="content">தே.மு.தி.க. தரப்பில் எம்.எல்.ஏ. வெங்கடேசனிடம் பேசினோம். ''அவதூறு வழக்கை எதிர்கொள்வது தொடர்பாக கட்சித் தலைமையுடன் கலந்துபேசி முடிவெடுப்போம். வழக்கு நீதிமன்றத்துக்குச் சென்றிருப்பதால் இதுபற்றி எதுவும் சொல்ல முடியாது'' என்று மட்டும் சொன்னார்.</p>
<p class="content">எப்படி எதிர்கொள்ளப்போகிறது தே.மு.தி.க.?</p>
<p class="content">- <span style="color: #0000ff">ஆ.நந்தகுமார்</span>, படம்: தே.சிலம்பரசன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தலையெல்லாம் சுத்துது... மயக்கமா வருதுப்பா!</div>
<div class="subtitle1">உயிர் குடித்ததா குளிர்பானம்?</div>
<div class="subtitle2"></div>
<div class="content" style="border-top:1px solid #DDD;">
<p class="content">அது 1999-ம் வருடம் நவம்பர் 24-ம் தேதி... காஞ்சிபுரத்தில் உள்ள பெப்சி தொழிற்சாலை முன்பு படையோடு வந்து இறங்குகிறார் டி.ஆர்.ஓ. சகாயம். அடுத்த சில நிமிடங்களில் ஆலைக்கு சீல்! 'குளிர்பானத்தில் அழுக்குப் படலம்’ எனச் சொல்லி பெரியவர் ஒருவர் கொடுத்த புகாரில்தான் இந்த அதிரடி. அதோடு நிற்கவில்லை; மாவட்டம் முழுக்க பெப்சி விற்பனைக்கும் தடை போட்டார் சகாயம். இது அந்த சமயத்தில் பெரும் பரபரப்பை ஏற்படுத்தியது. இதுபற்றி 8.12.1999 தேதியிட்ட ஜூ.வி-யில் 'இந்த உள்ளம் அலறுதே ஐயோ!’ என்ற தலைப்பில் விரிவான கட்டுரை வெளியிட்டிருந்தோம்.</p>
<p class="content"> அதன் பின்னர் சின்ன சின்னதாக பிரச்னை​கள் கிளம்பினாலும், மிகப் பெரிய இடை​வெளிக்குப் பிறகு இப்போது ஒரு சிறுமியின் உயிர் பறிக்கக் காரணமாக அமைந்துவிட்டது என்று பெப்சி மீது பகீர் சர்ச்சை கிளம்பியிருக்கிறது!</p>
<p class="content"><img align="left" width="270" height="340" alt="" src="http://cdnw.vikatan.com/jv/2014/02/yzuzyz/images/p6a.jpg">கடலூர் மாவட்டம் சேப்ளாநத்தம் கிராமத்தைச் சேர்ந்தவர் அஞ்சா புலி. இவருக்கு அபிராமி, லலிதா, கௌசல்யா மற்றும் பரமசிவம் என நான்கு குழந்தைகள். அவர்களில் அபிராமி இப்போது உயிரோடு இல்லை. மற்ற மூவரும் உயிருக்கு ஆபத்தான நிலையில் மருத்துவமனையில் சிகிச்சையில் இருக்கிறார்கள். இதற்கெல்லாம் காரணம், அவர்கள் குடித்த 'பெப்சி’ குளிர்பானம்தான் என்று சொல்லப்படுகிறது.</p>
<p class="content">குழந்தையைப் பறிகொடுத்துவிட்டு கடலூர் மருத்துவமனை வளாகத்தில் கதறித் துடித்துக்கொண்டிருந்த தந்தை அஞ்சா புலியிடம் பேசினோம். ''எனக்கு ஒரு ஆண் குழந்தை, மூன்று பெண் குழந்தைங்க. கஷ்டப்பட்டுக் கூலிவேலை செய்துதான் இவர்களையெல்லாம் காப்பாத்​திட்டு வந்தேன். வேலைக்குப் போய் வீட்டுக்குத் திரும்பி வரும்போதே, குழந்தைகளுக்கு ஏதாவது சாப்பிட வாங்கிட்டு வந்துடுவேன். அன்னைக்கு எங்க ஊர் கடையில அரை லிட்டர் பெப்சி ரெண்டு பாட்டில் வாங்கிட்டு வந்தேன். நான்கு குழந்தைகளுக்கும் கொஞ்​சம் கொஞ்சம் குடிக்கக் கொடுத்தேன். அதை குடிச்ச கொஞ்ச நேரத்திலேயே சின்ன மகள் அபிராமி என்​கிட்ட வந்து, 'அப்பா... எனக்குத் தலையெல்லாம் சுத்துது. மயக்கமா வருதுப்பா’ன்னு சொன்னா. சொல்லிகிட்டு இருக்கும்போதே... திடீ​ருன்னு மயக்கம் போட்டு கீழே விழுந்துட்டா. அவ தலையைத் தூக்கிப் பார்த்தா, வாயெல்லாம் நுரை தள்ளிகிட்டு இருந்தது.</p>
<p class="content">நான் பதறிப் போய் பக்கத்தில் இருந்தவங்களைக் கூப்பிடறதுக்குள்ளேயே, மத்த மூணு குழந்தைகளும் அதேபோல் மயக்கம் போட்டு கீழே விழுந்துட்டாங்க. இதைப் பார்த்து ஊரே திரண்டு வந்துடுச்சு. எல்லோரையும் தூக்கிட்டு வந்து பக்கத்துல இருந்த தனியார் மருத்துவமனையில் காட்டினோம். அவங்க, கடலூர் கொண்டுபோங்கன்னு சொல்லிட்டாங்க. அதுக்கப்புறம் கடலூர் மருத்துவனையில சேர்த்தோம். என் பெரிய மக அபிராமி பிழைக்காம போயிட்டா.</p>
<p style="text-align: center"><img align="middle" width="434" height="230" alt="" src="http://cdnw.vikatan.com/jv/2014/02/yzuzyz/images/p7.jpg"></p>
<p class="content">சின்ன மக கௌசல்யாவையும் மகன் பரமசிவத்​தையும் புதுச்சேரி ஜிப்மர் மருத்துவனையில் சேர்த்திருக்காங்க. லலிதா மட்டும் இங்கே இருக்கு. அவர்களோட நிலைமையும் மோசமா இருக்குன்னு சொல்றாங்க. எனக்கு என்ன பண்றதுன்னே தெரியல. எதையோ குடிக்க வாங்கிக் கொடுத்து என் கையாலேயே என் புள்ளையைக் கொன்னுட்ட பாவியாகிட்டேனே...'' என்று தலையில் அடித்துக்கொண்டு கதறினார்.</p>
<p class="content">இந்த சம்பவம் குறித்து கடலூர் மாவட்ட உணவு பாதுகாப்பு அதிகாரி டாக்டர் ராஜாவிடம் பேசினோம். ''அவர்கள் காலாவதியான பெப்சி குளிர்பானத்தை அருந்தியிருக்கிறார்கள். காலாவதியானதால் குளிர்பானம் விஷத்தன்மையாக மாறியுள்ளது. அதனால்தான் இந்தத் துயரச் சம்பவம் நிகழ்ந்துள்ளது. இறந்துபோன குழந்தையின் குடல் பகுதிகளில் இருக்கும் உணவையும், சம்பவத்துக்குக் காரணமான குளிர்பான பாட்டிலையும் பரிசோதனைக்கு அனுப்பி வைத்துள்ளோம். அதன் முழு உண்மையும் தெரிந்தவுடன், சட்டப்படி அந்த கம்பெனி மீது கடுமையான நடவடிக்கை எடுக்கப்படும்'' என்றார்.</p>
<p class="content">''இது சாதாரண ஃபுட் பாய்சன் கிடையாது. அவர்கள் உட்கொண்ட உணவில் மோசமான விஷத்தன்மை இருக்கிறது. அந்தக் குழந்தையை காப்பாற்ற நாங்களும் எவ்வளவோ போராடினோம். ஆனால், அது முடியாமல் போய்விட்டது. அதனால்தான் மற்ற இரு குழந்தைகளையும் பாண்டி ஜிப்மர் மருத்துவமனைக்கு மேல் சிகிச்சைக்காக அனுப்பிவைத்துவிட்டோம்'’ என்றனர் சிகிச்சையளித்த மருத்துவர்கள்.</p>
<p class="content">பெப்சி நிறுவனத்தின் கருத்தை அறிய மாமண்டூரில் உள்ள பெப்சி தொழிற்சாலைக்குச் சென்றோம். ''மேலிட அனுமதி இன்றி நான் பேட்டி கொடுக்கக் கூடாது. எங்கள் தலைமை அலுவலகத்தில் இருந்து உங்களிடம் பேசுவார்கள்'' என்ற பிளான்ட் மேனேஜர் ராமு, நமது செல்போன் நம்பரை வாங்கிக்கொண்டார். ஆனால், கட்டுரை அச்சுக்கு செல்லும்வரை யாரும் நம்மை தொடர்புகொள்ளவில்லை.</p>
<p class="content">இந்த நிலையில், 'உயிர் பறிபோக காரணமாக இருந்தது ஒரிஜினல் பெப்சியே அல்ல; அது டூப்ளிகேட்’ என்ற பிரசாரத்தையும் சிலர் செய்துவருகிறார்கள். ஒரிஜினலோ, டூப்ளிகேட்டோ... குழந்தையின் உயிர் பறிபோக காரணமாக இருந்த அத்தனை பேரும் பாரபட்சம் இல்லாமல் சட்டத்தின் முன் நிறுத்தப்பட வேண்டும்!</p>
<p class="content">- <span style="color: #0000ff">க.பூபாலன், பா.ஜெயவேல் </span></p>
<p class="content">படங்கள்: எஸ்.தேவராஜன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''இனி நாங்களும் டவுனுக்குப் போவோம்...''</div>
<div class="subtitle1">கைகொடுத்த எம்.எல்.ஏ.!  தத்தளித்த கிராமங்கள்..</div>
<div class="subtitle2"></div>
<div class="content" style="border-top:1px solid #DDD;">
<p class="content">''நாங்க மேட்டூர் தொகுதிக்கு  உட்பட்ட பாலமலையில இருந்து பேசுறோம். எங்க ஊருக்கு இதுவரைக்கும் ரோடு வசதி கிடையாது. குடிக்கத் தண்ணீர் கிடையாது. கரன்ட் கிடையாது. அரசாங்கத்துல இலவசமா கொடுத்த டி.வி-யைக்கூட சும்மாதான் வெச்சிருக்கோம். இங்கே யாருக்காவது உடம்பு சரியில்லைன்னாலும், பாடைகட்டிதான் கீழே தூக்கிட்டுப் போயாகணும். எத்தனையோ அதிகாரிங்ககிட்ட அரசியல்வாதிங்ககிட்ட சொல்லிட்டோம். யாரும் எந்த நடவடிக்கையும் எடுக்கலை. நீங்கதான் எங்க கிராமத்துக்கு எதையாவது செய்யணும்''- கடந்த 2012 டிசம்பர் மாதத்தில் ஜூ.வி. ஆக்ஷன் செல்லுக்கு (044-66802929) இப்படி ஒரு புகார் வந்திருந்தது.</p>
<p class="content"> புகார் சொன்ன மக்களை அப்போது சந்தித்துப் பேசிய நாம், மக்களின் பிரச்னைகளை மேட்டூர் சட்டமன்றத் தொகுதி தே.மு.தி.க. எம்.எல்.ஏ-வான பார்த்திபன் கவனத்துக்குக் கொண்டுசென்றோம். நாம் சொன்ன பிரச்னைகளை நிதானமாகக் கேட்டவர், ''ஓட்டு கேட்குறதுக்காக நானும் அந்த மலைக்குப் போயிருக்கேன். நிச்சயமாக அவர்களின் பிரச்னைகளைத் தீர்த்து வைக்க என்னால் முயன்ற முயற்சிகளைச் செய்கிறேன்'' என்று சொல்லியிருந்தார்.</p>
<p style="text-align: center"><img alt="" align="middle" width="600" height="456" src="http://cdnw.vikatan.com/jv/2014/02/yzuzyz/images/p16.jpg"></p>
<p class="content">இந்த நிலையில், சில தினங்களுக்கு முன்பு எம்.எல்.ஏ. பார்த்திபனிடம் இருந்து நமக்கு போன். ''ஒன்றரை வருஷத்துக்கு முன்னாடி ஜூ.வி-யில இருந்து என்கிட்ட ஒரு பிரச்னையை சொன்னீங்க இல்ல... அதை சரிசெஞ்சுட்டேன்.  அந்தக் கிராமங்களுக்கு நான் போகப் போறேன். நீங்களும் அவசியம் வரணும்'' என்று அழைத்தார்.</p>
<p class="content">பார்த்திபனுடன் நாமும் கிளம்பினோம். மேட்டூரில் இருந்து 20 கிலோ மீட்டர் தூரத்தில் பாலமலை அடிவாரம் அமைந்திருக்கிறது. அடிவாரத்தில் இருந்து சுமார் 5,000 அடி உயரத்தில் பாலமலை. இந்த மலை மீது தலைக்காடு, ராமன்பட்டி, செம்மண்பட்டி என பல கிராமங்கள் இருக்கின்றன. இங்கே 7,000-க்கும் மேற்பட்ட மக்கள் வசிக்கின்றனர்.</p>
<p class="content">''பாலமலைக்கு ரோடு போட்டுக்கொடுக்கச் சொல்லி நீங்க கேட்டதும், எனக்கு என்ன சொல்றதுன்னு தெரியலை. நிச்சயமா இந்த ஆட்சியில் எங்க தொகுதிகளுக்கு எதுவும் செய்யமாட்டாங்க. ஆனா, அந்த மக்களுக்கு ஏதாவது நல்லது செய்யணும்னு நினைச்சேன். மலைக்கு ஒத்தையடிப் பாதை இருக்கும் இடம், வனத் துறைக்குச் சொந்தமானது. அதில் பொக்லைன் பயன்படுத்தக் கூடாதுன்னு அனுமதி மறுத்துட்டாங்க. அதனால, அந்தக் கிராம மக்களிடம் நானே பேசி, 'ரோடு போட நீங்க வாங்க. உங்களோட குடும்பத் தேவைகளை நான் பார்த்துக்குறேன்’னு சொன்னேன். அவங்களும் ஊர் கூட்டத்துல பேசி சம்மதிச்சாங்க. என்னோட எம்.எல்.ஏ. சம்பளத்தை முழுக்கவே இந்த மலைப்பாதை அமைக்க ஒதுக்கிட்டேன். 10 கிலோ மீட்டர் தூரத்துக்கு செங்குத்தான மலையில், பாதை அமைச்சிட்டோம்'' என்றார்.</p>
<p class="content"><img alt="" align="right" width="278" height="150" src="http://cdnw.vikatan.com/jv/2014/02/yzuzyz/images/p17.jpg">அந்த மண் சாலை மிகவும் நேர்த்தியாக இருந்தது. பாலமலை பகுதியைச் சேர்ந்த செல்லம்மாள் என்பவரிடம் பேசினோம். ''நாங்க பொறந்தது, வளர்ந்தது எல்லாமே இந்த மலையிலதாங்க. மலையை விட்டு நான் கீழே வந்ததே கிடையாது. இளவட்டப் பசங்கதான் ரேஷன் பொருட்களை வாங்குறதுக்கு கழுதையை ஓட்டிட்டுப் போயிட்டு வருவாங்க. ஓட்டுக் கேட்டுக்கூட எங்க ஊருக்கு யாரும் வர மாட்டாங்க. ஓட்டு போடுறப்ப மட்டும் ஓட்டுப் பெட்டியை கழுதையில வெச்சு கொண்டுவருவாங்க. இனி நாங்களும் எல்லோரையும் மாதிரி டவுனுக்குப் போயிட்டு வரலாம் இல்ல...'' - சந்தோஷத்தோடு சிரிக்கிறார்.</p>
<p class="content">ஒட்டுமொத்த மலை கிராமங்களில் செல்போன் வைத்திருக்கும் ஒரே நபர் சுப்பிரமணி. அவரிடம் பேசினோம். ''இந்த மலையில் இருக்கும் எங்க கிராம மக்கள் வெளி உலகத்தையே பார்த்தது இல்லை. இங்கிருக்கும் மக்களில் பலர், பஸ்லகூட போனது கிடையாது. சினிமா பார்த்தது கிடையாது. உடம்பு சரியில்லாத பலரை, பாடையில ஆஸ்பத்திரிக்குத் தூக்கிட்டு ஓடுவோம். வழியிலயே செத்துப்போனவங்க நிறைய பேரு. பள்ளிக்கூடம் பக்கமே ஒதுங்காத நிறைய பேரு, எங்க ஊருல இருக்காங்க.</p>
<p class="content">இந்த ரோடு போட்டதுக்கு அப்புறம், கடந்த ஒரு மாசத்துல மட்டும் எங்க ஊரைச் சேர்ந்த 70 பேர் டூ-வீலர் வாங்கியிருக்காங்க. எங்க ஊருல இருக்கிற எல்லோரையும் சீக்கிரமே மேட்டூருக்குக் கூட்டிட்டுப் போய் பஸ், சினிமா, மேட்டூர் டேம்னு எல்லாத்தையும் காட்டப்போறோம். எம்.எல்.ஏ-வுக்கு எப்படி நன்றி சொல்றதுன்னே தெரியலை'' என்று நெகிழ்ந்தார்.</p>
<p class="content">பாலமலைக்கு மின்சாரம் வழங்கவும் நடவடிக்கை எடுக்கப்பட்டு வருகிறது. பாலமலையில் அமைக்கப்பட்டிருக்கும் அந்த மண் பாதை, அந்த மக்களின் வாழ்க்கைப் பாதையையும் மாற்றும்!</p>
<p class="content">- <span style="color: #0000ff">வீ.கே.ரமேஷ்</span>, படங்கள்: க.தனசேகரன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மாணவ பத்திரிகையாளர் பயிற்சித் திட்டம் 2014 - 15</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="178" src="http://cdnw.vikatan.com/jv/2014/02/yzuzyz/images/p24.jpg"></p>
<p class="content">திறமைகளை வளர்த்தெடுக்க, சவால்களைச் சந்திக்க, சமூக மாற்றத்துக்கு ஒரு விதையாக இருக்க விரும்பும் மாணவர்களுக்கு... களம் அமைக்கிறது விகடன்!</p>
<p class="content"> ஆயிரத்துக்கும் மேற்பட்ட மாணவர்களுக்கு அச்சு மற்றும் காட்சி ஊடகத்தில் மேடை அமைத்து, கனிவோடு கற்றுக்கொடுத்து, பயிற்சியளித்துப் பட்டை தீட்டிய விகடன் மாணவப் பத்திரிகையாளர் திட்டத்தின் அடுத்த அத்தியாயம்... இதோ!</p>
<p class="content">விகடன் பத்திரிகையாளர் திட்டத்தில் பயிற்சி எடுத்தவர்கள், பல துறைகளில் தங்களுக்கென்று தனி அடையாளத்தைப் பதித்துப் பயணிக்கிறார்கள். பத்திரிகை, தொலைக்காட்சி, சினிமா, சட்டம், இலக்கியம், தொழில்நுட்பம், தகவல்தொடர்பு, தொழில்துறை... எனத் தாங்கள் தடம் பதித்த அனைத்து துறைகளிலும் வெற்றியாளர்களாக வலம் வருகிறார்கள்.</p>
<p class="content">இளமைக்கு 'ஆ.வி’, நேர்மைக்கு 'ஜூ.வி’, பெண்மைக்கு 'அவள்’, அறிவுக்கு 'சுட்டி’, அருளுக்கு 'சக்தி’, செல்வத்துக்கு 'நாணயம்’, பயணத்துக்கு 'மோட்டார்’, வளமைக்கு, 'பசுமை’, நலத்துக்கு 'டாக்டர்’, விஷ§வல் கற்பனைகளுக்கு 'விஜிட்டல்’, இன்டர்நெட் உலகத்துக்கு 'விகடன் டாட் காம்’ என தமிழர்கள் வாழும் ஊரெல்லாம் பரவியிருக்கிறது விகடனின் கரங்கள். அந்தக் கையைப் பற்றிக்கொள்ளப் பலர் காத்துக்கொண்டிருக்க, உங்களை நேரடியாகத் தேடி வருகிறது ஓர் அரிய வாய்ப்பு!</p>
<p class="content">1.7.96-க்கு முன் பிறந்த அனைத்துக் கல்லூரி மாணவ-மாணவிகளும் இந்தத் திட்டத்தில் பங்கேற்கலாம். இந்தப் பயிற்சிக்கு விண்ணப்பிக்க விரும்பும் மாணவ-மாணவியர், தற்போது (2013-2014) கல்லூரியில் படிப்பவராகவும், அடுத்த ஆண்டு (2014-2015) கல்லூரிப் படிப்பைத் தொடர்பவராகவும் இருக்க வேண்டும். அதாவது, 2013-2014-ம் ஆண்டில் பள்ளி இறுதி ஆண்டு படிப்பவர்களோ அல்லது கல்லூரியில் எந்தப் பிரிவிலும் இறுதி ஆண்டு படிப்பவர்களோ விண்ணப்பிக்க வேண்டாம். தபால் மூலம் கல்வி பயில்பவர்கள் இந்தத் திட்டத்தில் கலந்துகொள்ள இயலாது.</p>
<p class="content">இந்தத் திட்டத்துக்கு விண்ணப்பிக்க விரும்புவோர், இத்துடன் கொடுக்கப்பட்டுள்ள விண்ணப்பத்தாளைத் தமிழில் பூர்த்திசெய்து, கோரப்பட்டிருக்கும் இணைப்புகளோடு 15.3.14-ம் தேதிக்குள் எங்களுடைய பரிசீலனைக்கு அனுப்ப வேண்டியது அவசியம் (அந்த விண்ணப்பத்தை பிரதி எடுத்தும் பயன்படுத்தலாம்). தகவல் தொடர்புக்காக உங்களுடைய தொலைபேசி அல்லது செல்பேசி எண் அவசியம் தேவை. விண்ணப்பம் குறித்த முழு விவரங்களை அடுத்து வரும் பக்கங்களில் காணலாம்.</p>
<p class="content">ஆயிரக்கணக்கான மாணவ-மாணவிகள் புகுந்து விளையாடும் த்ரில்லான களம் இது. உற்சாகமாக உங்களையும் அழைக்கிறோம்.</p>
<p class="content">வாழ்த்துகள்!</p>
<p class="content"><span style="color: #ff6600">- ஆசிரியர் </span></p>
<p style="text-align: center"><a target="_blank" href="http://www.vikatan.com/jv/2014/02/yzuzyz/images/p25image.jpg"><span style="color: #ff0000">விண்ணப்பத் தாள்ளுக்கு க்ளிக் செய்க</span></a></p>
<p style="text-align: center"><a target="_blank" href="http://www.vikatan.com/jv/2014/02/yzuzyz/images/pp24.jpg"><img align="middle" width="200" height="308" alt="" src="http://cdnw.vikatan.com/jv/2014/02/yzuzyz/images/p24s.jpg"></a><a target="_blank" href="http://www.vikatan.com/jv/2014/02/yzuzyz/images/p2525.jpg"><img hspace="5" vspace="5" align="middle" width="200" height="293" alt="" src="http://cdnw.vikatan.com/jv/2014/02/yzuzyz/images/p25S.jpg"></a></p>
<p class="content"><span style="color: #0000ff">விண்ணப்பத்துடன் தவறாமல் அனுப்ப வேண்டியவை: </span></p>
<p class="content">(அ) கீழ்க்காணும் தலைப்புகளில் ஏதாவது ஒன்றைச் சொந்தக் கையெழுத்தில், தெளிவாகப் புரியும்படி, தமிழில் கட்டுரையாக எழுத வேண்டும். கட்டுரை நான்கு பக்கங்களுக்கு மேல் இருக்கக் கூடாது. தாளின் ஒரு பக்கத்தில் மட்டுமே எழுதவும்.</p>
<p class="content">*கடந்த ஐந்தாண்டு கால மத்திய அரசின் சாதனைகள், வேதனைகள், நிறைவு குறைகள் பற்றிய உங்கள் பார்வை. சமூக, பொருளாதார, அரசியல் தளங்களில் மத்திய அரசின் செயல்பாடுகள் பற்றிய நடுநிலையான உங்களது விமர்சனம்.</p>
<p class="content">(அல்லது)</p>
<p class="content">      * பாராளுமன்றத் தேர்தல் நெருங்குகிறது. கட்சிகளிடையே கூட்டணி தொடர்பான கலகல கலாட்டாக்கள் அரங்கேறிக்கொண்டிருக்கின்றன. இந்தச் சூழலில் உங்கள் கற்பனைக்கு ஒரு சவால்! நாடாளுமன்றக் கூட்டணி தொடர்பாக விஜயகாந்த் (தே.மு.தி.க.), டி.ராஜேந்தர் (ல.தி.மு.க.), சரத்குமார் (ச.ம.க.), கார்த்திக் (நா.ம.க.) ஆகிய நால்வரும் சந்தித்துப் பேசினால் எப்படி இருக்கும்? ஜாலியாக கற்பனைப் பேட்டி ஒன்றை எழுதுங்களேன்.</p>
<p class="content"> </p>
<p class="content">(ஆ)  புகைப்படத் துறையில் மட்டும் பயிற்சிபெற விரும்பும் மாணவ - மாணவியர், மேற்கூறிய கட்டுரையை அனுப்பத் தேவை இல்லை. அதற்குப் பதிலாக, இந்த விண்ணப்பம் வெளியான தேதிக்குப் பிறகு, தங்கள் பகுதியில் நடக்கும் ஏதாவது ஒரு சம்பவத்தைப் படங்களாக எடுத்து, அவற்றுக்கான குறிப்புகளோடு அனுப்ப வேண்டும். (ஐந்து படங்களுக்கு மேல் அனுப்ப வேண்டாம்). ஒவ்வொரு புகைப்படத்தின் பின்புறத்திலும் தங்களின் பெயரையும் முகவரியையும் குறிப்பிட வேண்டும்.</p>
<p class="content">         ஸ்டில் கேமரா தவிர, கூடுதல் தகுதியாக, வீடியோ கேமரா இயக்கும் அனுபவம் உண்டா? இருப்பின், நீங்கள் பதிவுசெய்த காட்சி, நிகழ்ச்சி அல்லது குறும்படத்தின் குறுந்தகடுப் பதிவுகளை அவசியம் அனுப்பிவைக்கவும்.</p>
<p class="content">(இ) 'நிருபர் புகைப்படக்காரர்’ பிரிவுக்கு விண்ணப்பம் செய்பவர்கள், மேற்கூறிய (அ, ஆ) இரண்டையும் செய்து அனுப்ப வேண்டும்.</p>
<p class="content"> <span style="color: #ff6600">இந்தத் திட்டத்தில் பங்குபெற விரும்பும் மாணவ - மாணவியர், விண்ணப்பத்தாளை உண்மையாகவும் முழுமையாகவும் பூர்த்திசெய்து, 15.3.14-ம் தேதிக்குள் எங்களுக்கு அனுப்பிவைக்க வேண்டும். </span></p>
<p class="content"><span style="color: #ff6600">எந்தக் காரணம் கொண்டும் கட்டுரைகளையும் புகைப்படங்களையும் திருப்பி அனுப்ப இயலாது. அஞ்சல்தலைகளை இணைக்கத் தேவை இல்லை. இந்தத் திட்டம் சம்பந்தமாக எந்தக் கடிதப் போக்குவரத்தும் வைத்துக்கொள்ள இயலாது. </span></p>
<p class="content"><span style="color: #ff6600">அடுத்தக் கட்டமாக, 20.4.14-ம் தேதி அன்று சென்னை, கோவை, திருச்சி, மதுரை ஆகிய நான்கு ஊர்களில் எழுத்துத் தேர்வு நடக்க இருக்கிறது. முதல் கட்டத்தில் தேர்வுபெறும் மாணவமணிகள், மேற்கண்ட ஊர்களில் ஏதாவது ஒன்றில் தேர்வு எழுத அழைக்கப்படுவார்கள். </span></p>
<p class="content"><span style="color: #ff6600">10.4.14-ம் தேதிக்குள் எங்களிடம் இருந்து எழுத்துத் தேர்வுக்கான அழைப்புக் கடிதம் கிடைக்கப் பெறாதவர்கள், முதல் கட்டப் பரிசீலனையில் தேர்ந்தெடுக்கப்படவில்லை என்பதைப் புரிந்துகொள்ள வேண்டுகிறோம். </span></p>
<p class="content"> <span style="color: #0000ff">விண்ணப்பம் அனுப்ப வேண்டிய முகவரி: மாணவப் பத்திரிகையாளர் பயிற்சித் திட்டம், ஆனந்த விகடன், 757, அண்ணா சாலை, சென்னை  -  600 002.</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அனைத்தையும் குறித்த சுருக்கமான வரலாறு</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="496" height="163" src="http://cdnw.vikatan.com/jv/2014/02/yzuzyz/images/p23.jpg"></p>
<p class="content">அறிவியல்... அது கசப்பான பாடங்களில் ஒன்று. ஆனால், அறிவியல் சாதனைகள் கசப்பானவையா? இல்லையே! அப்புறம் எப்படி பாடங்கள் மட்டும் கசப்பானவையாக இருக்கிறது என்றால், அதனைக் கற்பிக்கும் முறைதான் அதற்குக் காரணம். அறிவியலை எளிமையாகச் சொன்னால், அதைவிட த்ரில் வேறு எதிலும் இல்லை. அப்படி எழுதப்பட்ட புத்தகங்களில் முதன்மையானது இது. அதனால்தான் பில் பிரைசனின் இந்தப் புத்தகம் உலகிலேயே அதிகமாக விற்பனை ஆன புத்தகங்களில் ஒன்றாக மதிக்கப்படுகிறது.</p>
<p class="content"> ஆரம்ப கால ஆதி மனிதர்கள் குறித்த இரண்டு அத்தியாயங்களை எழுதுவதற்காக 19 ஆயிரம் கி.மீ. தூரம் பயணம் செய்தார் பில் பிரைசன். இந்த இடங்களில் நடந்த 17-க்கும் மேற்பட்ட அகழ்வாராய்ச்சிகளை நேரில் பார்த்தார். டார்வின் பற்றி எழுதுவதற்காக, காலோப்பாகஸ் தீவில் அவரைப்போலவே அலைந்து திரிந்தார். நியூட்டனைப் பற்றி எழுதுவதற்காக விவான்ஸ் என்னும் அறிஞரைப் பார்க்க  ஆஸ்திரேலியா சென்றார். கடல் உயிரி ஆராய்ச்சிக்காக மத்திய பசிபிக் கடல் உள்பட 18 நாடுகளுக்குச் சென்றார். உலகில் வாழும் 2,000 விஞ்ஞானிகளை நேரில் சந்தித்துப் பேசினார். அதற்குப் பிறகு ஒரு புத்தகம் எழுதினார். அதுதான் இது. இவருக்கு அறிவியலுக்கு வழங்கப்படும் அனைத்து விருதுகளும் கிடைத்தன. அதன் உச்சகட்ட மரியாதையாக 'பில் பிரைசன் விருது’ என்பதும் அவரது பெயரால் உருவாக்கப்பட்டுள்ளது.</p>
<p style="text-align: center"><img align="middle" width="335" height="210" alt="" src="http://cdnw.vikatan.com/jv/2014/02/yzuzyz/images/p23a.jpg"></p>
<p class="content">'நான் விஞ்ஞானி அல்ல; அறிவியலின் அசைக்க முடியாத ஆதரவாளன். இந்தப் புத்தகம் எழுதுவதற்காக நான் செய்த பயணம், எந்தப் பள்ளி, பல்கலைக்கழகத்திலும் படிக்க முடியாதது. என் மாதிரி சராசரி ஆர்வம் கொண்ட இன்னொரு மனிதருக்கு கதை மாதிரியே பேச விரும்பினேன்’ என்று சொல்லிய பில் பிரைசன், இந்தப் புத்தகத்தில் சூரிய மண்டலம், புவியின் அளவும் நகர்வும், ஐன்ஸ்டீனின் பிரபஞ்சம், அபாயகரமான கோள், உயிரின் தோற்றம், செல்கள், டார்வின் கண்டுபிடிப்புகள், பனி யுகம், மனிதக் குரங்கு... என்று விண்ணிலும் மண்ணிலுமான அனைத்தையும் சிறுகச் சிறுகச் சேகரித்து ஒரே புத்தகமாகக் கொடுத்துள்ளார்.</p>
<p class="content">இந்தப் புத்தகத்தை வாசிக்கும்போது ஆச்சர்யம், அதிர்ச்சி, பிரமிப்பு, துயரம், மனக்கொந்தளிப்பு என அனைத்து நிலைக்கும் மனம் தள்ளப்படும். மொழியியல், வாழ்க்கை வரலாறு, பயண நூல்கள் என பல்வேறு வகைப்பட்ட புத்தகங்களை எழுதிய அனுபவத்தால், அறிவியல் நூலை எழுதும்போது நல்ல சுவாரஸ்யமான கதையாடல் பில் பிரைசனுக்கு கை கொடுக்கிறது. அதுவே அறிவியலை, நமக்கு அருகாமையில் கொண்டுவந்து நிறுத்தவும் செய்கிறது.</p>
<p class="content"><span style="color: #0000ff">- புத்தகன்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செய்தியும் சிந்தனையும்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" alt="" src="http://cdnw.vikatan.com/jv/2014/02/yzuzyz/images/p36.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''ஆட்சி முடியும்போது அரிசிக்கும் வரி விதிக்கிறார்கள்!''</div>
<div class="subtitle1"></div>
<div class="content" style="border-top:1px solid #DDD;">
<p class="content"><img align="right" width="166" height="325" alt="" src="http://cdnw.vikatan.com/jv/2014/02/yzuzyz/images/p2.jpg"></p>
<p class="content">அரிசிக்கு சேவை வரி விதித்திருப்பதன் மூலம் தமிழக மக்களை அதிர்ச்சியில் ஆழ்த்தியிருக்கிறது மத்திய அரசு. இதனால் அரிசியின் விலை உயருமே என்று சாமான்ய மக்களும், நெல் கொள்முதல் விலையை வியாபாரிகள் குறைத்துவிடுவார்களே என்று விவசாயிகளும் ஒருசேரக் கவலையில் மூழ்கியுள்ளனர்.</p>
<p class="content"> வேளாண் விளைபொருட்களுக்கு மத்திய அரசின் சேவை வரியில் இருந்து விலக்கு இருக்கிறது. அப்படி இருக்கும்போது அரிசிக்கு எப்படிச் சேவை வரி? அங்கேதான் மத்திய அரசின் சூட்சுமம் இருக்கிறது. 2012 ஜூலை மாதத்தில் அரிசியை வேளாண் விளைபொருட்கள் பட்டியலில் இருந்து மத்திய அரசு நீக்கிவிட்டது. ஏனாம்? அரிசி, அப்படியே அரிசியாகவே வயலில் விளைவது கிடையாதாம். அது நெல்லாகத்தான் விளைகிறதாம். அதை அறுவடை செய்யும் நாம், அவித்து, உமி நீக்கி, அரிசியாக்குவதன் மூலம் அதன் மதிப்பைக் கூட்டிவிடுகிறோமாம். அதனால், அதனை வேளாண் விளைபொருள் பட்டியலில் இருந்து நீக்கிவிட்டார்கள். என்ன கொடுமை இது?</p>
<p class="content">இதனால், அரிசியைக் கிடங்கில் சேமித்து வைக்கும்போது, அதற்கான வாடகையில் 12.36 சதவிகிதத்தை மத்திய அரசுக்கு சேவை வரியாக செலுத்த வேண்டும். அதுபோல், ஓரிடத்தில் இருந்து இன்னோர் இடத்துக்குக் கொண்டுசெல்லும்போது லாரிக்குச் செலுத்தும் வாடகையிலும் 12.36 சதவிகிதத்தை மத்திய அரசுக்கு சேவை வரியாகச் செலுத்த வேண்டும். இப்படி அரிசி ஒவ்வோர் இடத்தில் சேகரித்து வைக்கப்படும்போதும், ஒவ்வோர் இடத்துக்குக் கொண்டுசெல்லப்படும்போதும், சேவை வரி செலுத்தியாக வேண்டும்.</p>
<p class="content">இந்த விவகாரம் குறித்து தி.மு.க. தலைவர் கருணாநிதி வெளியிட்டிருக்கும் அறிக்கை பிரச்னையின் தீவிரத்தை உணர்த்துகிறது. 'தமிழக அரசு பொது விநியோகத் திட்டத்தில் ஏழைகளுக்கு மாதந்தோறும் சுமார் ஒன்றரை லட்சம் டன் அரிசி வழங்கி வருகிறது. அதன்படி எப்போதும் இரண்டு மாதத்துக்கு தேவையான சுமார் 3 லட்சம் டன் அரிசி (அதாவது, 30 லட்சம் குவிண்டால்) இருப்பாக வைக்கப்பட்டிருக்கும். ஒரு குவிண்டாலுக்கு மாதத்துக்கு 8 ரூபாய் வாடகை என்றால், 30 லட்சம் குவிண்டாலுக்கு 12.36 சதவிகிதம் சேவை வரியாக மாதந்தோறும் 30 லட்சம் ரூபாய் தமிழக அரசு செலுத்த வேண்டியிருக்கும். 2012 ஜூலையில் இருந்து முன்தேதியிட்டு சேவை வரி செலுத்த வேண்டும் என்றால், டிசம்பர் மாதம் வரை 18 மாதங்களுக்கு 5 கோடியே 40 லட்சம் ரூபாய் சேவை வரியாக தமிழக அரசு செலுத்த வேண்டும். இதனால் வெளி மார்க்கெட்டில் அரிசி விலை உயரும் என்பது உறுதி’ என்று அரிசி வணிகத்தில் ஈடுபட்டிருப்போர் சொல்வதாக குறிப்பிட்டிருக்கிறார்.</p>
<p style="text-align: center"><img align="middle" width="284" height="237" alt="" src="http://cdnw.vikatan.com/jv/2014/02/yzuzyz/images/p3a.jpg"></p>
<p class="content">அந்த அறிக்கையில் கருணாநிதி குறிப்பிட்டிருக்கும் இன்னோர் விஷயமும் குறிப்பிடத்தக்கது. 'வேளாண் விளைபொருள் என்று வரையறுத்துச் சேவை வரியில் இருந்து கோதுமைக்கு விலக்கு அளித்துள்ள மத்திய அரசு, அரிசிக்கு அவ்வாறு விலக்கு அளிக்காதது, வட இந்தியர்களுக்கும் தென் இந்தியர்களுக்கும் இடையில் மத்திய அரசு பாரபட்சம் காட்டுகிறது என்பதையே குறிக்கிறது’ என்றும் சாடியுள்ளார். ''அதானே... நெல்லை உமி நீக்கி அரிசியாகப் பயன்படுத்துவதாகச் சொல்லி வரி விதிக்கிறார்களே... வட இந்தியாவில் மட்டும் கோதுமையை அப்படியே வயலில் இருந்து உருவி வாயில் போட்டுக்கொள்கிறார்களா?'' என்று ஆதங்கக் குரல்களும் கேட்கின்றன.</p>
<p class="content">காவிரி டெல்டா விவசாயிகள் சங்கத்தின் பொதுச் செயலாளர் ஆறுபாதி கல்யாணத்திடம் இந்த விவகாரம் குறித்து பேசியபோது, ''எந்த உணவுப் பொருளுக்குமே சேவை வரி கூடாது என்பதுதான் எங்களின் கோரிக்கை. சாமான்ய மக்கள் பயன்படுத்தும் பொருட்களுக்கு ஏன் சேவை வரி விதிக்க வேண்டும். ஆட்சி முடியும்போது அரிசிக்கும் வரி விதிக்கிறார்கள். ஒரு பக்கம் உணவுப் பாதுகாப்பு மசோதா கொண்டுவந்துவிட்டு, இன்னொரு பக்கம் அரிசிக்குச் சேவை வரி விதிப்பதைப் பார்க்கும்போது, அரசாங்கத்தின் நோக்கம் என்னவென்றே புரியவில்லை. இது ஒரு ரூபாயை வெளிப்படையாகக் கொடுத்துவிட்டு, ஒன்பது ரூபாயை நாம் பாக்கெட்டில் இருந்து பறிப்பதற்கு சமம். இது சமூக நலனுக்கு எதிரானது. இப்படியே போனால், நின்றால் வரி... நடந்தால் வரி என்று எதற்கெடுத்தாலும் வரி போட்டு மக்களை வாட்டி வதைப்பார்கள் போலிருக்கிறது.</p>
<p class="content">இந்த வரி விதிப்பால், அரிசியின் கொள்முதல் விலையும் குறைய வாய்ப்பு இருக்கிறது. பொன்னி போன்ற சன்ன ரக நெல்லை தமிழக அரசின் கொள்முதல் நிலையங்களில் கிலோ 14.15 ரூபாய்க்கு கொள்முதல் செய்கிறார்கள். இந்த நெல்லை தனியார் கொள்முதல் செய்யும்போது ஒரு ரூபாய் குறைவாகவே விலை கொடுப்பார்கள். கொள்முதல் நிலையங்களுக்கு எடுத்துச் செல்லும் வண்டி செலவு மற்றும் இன்னபிற செலவீனங்களைக் கணக்கிட்டு இந்தத் தொகையைக் கொடுக்கிறார்கள். அதுவே, அந்த நெல்லுக்கு டிமாண்ட் இருக்கும் காலத்தில் கூடுதலாக இரண்டு ரூபாய் கொடுத்தும் வாங்குவார்கள். அது விவசாயிகளுக்குக் கொஞ்சம் ஆறுதலாக இருக்கும். இனி, அந்தக் கூடுதல் விலைக்கும் வேட்டு வந்துவிடும். சன்ன ரக நெல்லுக்கு டிமாண்ட் இருந்தாலும், மத்திய அரசுக்கு செலுத்த வேண்டிய வரியைக் காரணம் காட்டி, நெல்லின் விலையை இந்த இடைத்தரகர்கள் குறைக்க நேரிடும்.</p>
<p class="content">இன்னொரு புறம் அரிசியின் விலையும் அதிகரிக்கும். ஒன்றரை கிலோ நெல்லில் இருந்து ஒரு கிலோ அரிசி கிடைக்கும். எங்களிடம் இருந்து சன்ன ரக நெல்லை கிலோ 14 ரூபாய்க்கு வாங்கும்போது, அனைத்து செலவீனங்களையும் கணக்கிட்டால், 28 ரூபாய்க்கு அரிசி விற்கலாம். ஆனால், கிலோ அரிசியை 50 ரூபாய் வரை விற்கிறார்கள். இனி, இந்தச் சேவை வரியைக் காரணம் காட்டி அரிசி விலையை இன்னும் உயர்த்துவார்கள். மொத்தத்தில், இந்த சேவை வரியால் பொதுமக்களுக்கும் விவசாயி களுக்கும்தான் பேரிடி'' என்று ஆதங்கப்பட்டார்.</p>
<p class="content">தமிழ்நாடு அரிசி ஆலை உரிமையாளர்கள் மற்றும் நெல், அரிசி வணிகர் சங்கங்களின் சம்மேளனத்தின் தலைவர் துளசிங்கத்திடம் பேசியபோது, ''அரிசிக்கு சேவை வரி விதித்தி ருப்பது ஏமாற்றத்தை அளிக்கிறது. இதனால், விவசாயிகள் நெல் பயிரிடுவது குறைய வாய்ப்பு இருக்கிறது. இந்த வரியை வாபஸ் பெறுமாறு முறையிட்டுள்ளோம். தமிழகத்தில் உள்ள அனைத்து அரசியல் கட்சிகளும் இந்த விவகாரத் தில் ஒருமித்து குரல்கொடுக்க வேண்டும்'' என்றார்.</p>
<p class="content">உணவு பாதுகாப்பு மசோதா சட்டத்தில் அரிசிக்காக மத்திய அரசுக்கு எதிராகப் பொங்கி தீர்த்தார் தமிழக முதல்வர் ஜெயலலிதா. இதற்காக தொடர் அறிக்கைகளும் வெளியிட்டார். இந்தச் சட்டத்துக்கு ஆதரவாக நாடாளுமன்றத்தில் வாக்களித்து தி.மு.க. தமிழகத்தை வஞ்சித்துவிட்டது என்றும் கொதித்தார். ஆனால், இப்போது அரிசிக்காக கருணாநிதி கொந்தளிக்கிறார். ஜெயலலிதாவிடமோ கனத்த மௌனம். இந்த அரிசி விவகாரம் மத்திய அரசுக்கு எதிராக மட்டும் அல்ல; மாநில அரசுக்கு எதிராகவும் அரசியல் விவகாரம் ஆகலாம்!</p>
<p class="content">- <span style="color: #0000ff">ஆர்.லோகநாதன்</span></p>
<p class="content"><span style="color: #ff6600"> பருத்திக்கும் வரி!</span></p>
<p style="text-align: center"><span style="color: #ff6600"><img align="middle" width="167" height="111" alt="" src="http://cdnw.vikatan.com/jv/2014/02/yzuzyz/images/p3.jpg"></span></p>
<p class="content">அரிசிக்கு சேவை வரி விதித்திருப்பது​போலவே பருத்திக்கும் சேவை வரி விதித்திருக்கிறது மத்திய அரசு. பருத்தியையும் வேளாண் விளைபொருள் பட்டியலில் இருந்து நீக்கியிருக்கிறார்கள். பஞ்சாக விளைவதைக் கொட்டை நீக்கி பண்டலாகக் கட்டுகிறார்கள் என்று அதற்குக் காரணம் சொல்லப்படுகிறது. இதனால், பருத்தி ஆடைகளின் விலையும் உயர வாய்ப்பு இருக்கிறது.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அ.தி.மு.க. கூட்டத்திலேயே வெடிகுண்டு</div>
<div class="subtitle1">சட்டம் ஒழுங்கு சபாஷ்</div>
<div class="subtitle2"></div>
<div class="content" style="border-top:1px solid #DDD;">
<p class="content">'என்னுடைய ஆட்சியில் சட்டம் - ஒழுங்கு முறையாக உள்ளது’ என்று முதல்வர் ஜெயலலிதா அடிக்கடி பெருமையாகச் சொல்வார். இந்த நிலையில், கடந்த 9-ம் தேதி மதுரையில் அ.தி.மு.க. பொதுக்கூட்ட மேடையிலேயே குண்டு வீசப்பட்டுள்ளது. அன்று மதியம்தான் மதுரை வட்டாரத்துக்கு வந்து திரும்பி இருந்தார் முதல்வர் ஜெயலலிதா!</p>
<p class="content"> மதுரை மாநகர் மாவட்ட எம்.ஜி.ஆர். மன்றம் சார்பில் அ.தி.மு.க. அரசின் சாதனை விளக்கப் பொதுக்கூட்டத்தை முனிச்சாலை அருகே காமராஜர்புரத்தில் ஏற்பாடு செய்திருந்தனர். இதில் அமைச்சர் செல்லூர் ராஜு, நாஞ்சில் சம்பத் பேசுவதாக விளம்பரம் செய்யப்பட்டிருந்தது. மேடை அலங்காரம், மைக்செட்டுகள் கட்டும் பணியில் ஊழியர்கள் ஈடுபட்டிருந்தனர்.</p>
<p class="content">மதியம் மூன்று மணிவாக்கில் டமார் என சத்தம். அதைத் தொடர்ந்து பொதுக்கூட்ட மேடையின் <img align="right" width="300" height="380" alt="" src="http://cdnw.vikatan.com/jv/2014/02/yzuzyz/images/p28.jpg">பின்பகுதி எரிந்துகொண்டிருந்தது. குண்டு வெடித்தபோது நல்லவேளையாக அந்த மேடையில் யாருமில்லை. கடைக்காரர்கள், பொதுமக்கள் எல்லோரும் சேர்ந்து தீயை அணைத்தனர். மோப்ப நாய்களும் வெடிகுண்டு நிபுணர்களும் வந்து சோதனை செய்தனர். வெடித்தது பெட்ரோல் குண்டா, நாட்டு வெடிகுண்டா, தீபாவளி பட்டாசா என்பதைக் கண்டறிவதில் குழப்பம் ஏற்பட்டுள்ளதால் சிதறிக்கிடந்த பொருட்களைச் சோதனைக்கு எடுத்துச் சென்றுள்ளனர்.</p>
<p class="content">குண்டு வெடித்த தகவல் பசும்பொன் விழாவுக்குச் சென்றிருந்த மதுரை மாநகர அ.தி.மு.க. நிர்வாகிகளுக்குப் தெரிவிக்கப்படவே, அவர்கள் விரைந்து வந்தனர். ''கூட்டத்தை கேன்சல் செய்யுங்கள் அதுதான் நல்லது'' என்று போலீஸ் வைத்த கோரிக்கையை முதலில் ஏற்றுக்கொண்ட அ.தி.மு.க-வினர், பின்பு சுதாரித்து, ''அதெல்லாம் முடியாது. அம்மா ஆட்சியில் அ.தி.மு.க-வே கூட்டம் நடத்த முடியவில்லை என்று எதிர்க் கட்சிகள் விமர்சனம் செய்வார்கள்'' என்று கூட்டத்துக்கான வேலைகளை மீண்டும் தொடங்கினர். கூட்ட மேடையின் எல்லாபுறமும் போலீஸ் தலைகள்தான்.</p>
<p class="content">இரவு ஒன்பது மணிவரை ஆடல் பாடல் நிகழ்ச்சியை நடத்தியதால் கூட்டத்துக்கு அமைச்சரும் நாஞ்சில் சம்பத்தும் வருவார்களா என்ற சந்தேகம் வந்தது. <img align="left" width="283" height="217" alt="" src="http://cdnw.vikatan.com/jv/2014/02/yzuzyz/images/p28a.jpg">அதன்பின்தான் கட்சியினர் மேடைக்கு வந்தனர். உள்ளூர் பேச்சாளர்களுக்கு வாய்ப்பு தராமல், நாலைந்து பேர் மட்டுமே உரையாற்றினார்கள். இந்தக் கூட்டத்தை ஏற்பாடு செய்த மாவட்ட எம்.ஜி.ஆர். மன்ற செயலாளர் ஜெயபால் பேசும்போது, ''தி.மு.க. கருங்காலிகள் சிலர் இங்கு குண்டு வீசியிருக்கிறார்கள். இதற்கெல்லாம் அ.தி.மு.க-காரன் அஞ்சமாட்டான். எங்களுக்கும் பதிலடி கொடுக்கமுடியும், இருந்தாலும் அம்மாவுக் காகக் கட்டுப்பட்டு இருக்கிறோம்'' என்றார்.</p>
<p class="content">செல்லூர் ராஜு பேசும்போது, ''இன்று நமக்கு நல்ல நாள். நம்ம பசும்பொன் தேவருக்கு அம்மா 13 கிலோ தங்கத்தை வழங்கிய நாள். இன்று தமிழகத்தில் ஏழை எளிய மக்களுக்கு அம்மா கொண்டுவந்த திட்டங்களை இந்தியா முழுக்கக் கொண்டுவர வேண்டும் என்று வடபுலத்தில் இருப்பவர்கள் விரும்புகிறார்கள். அவர்கள் அம்மா பிரதமராக வருவதை எதிர்பார்த்துக் காத்திருக்கிறார்கள். காங்கிரஸ் இல்லாத ஓர் ஆட்சி வர வேண்டும் என்பதுதான் தேவரின் கொள்கை. அந்த வழியில் செல்பவர்தான் நம் அம்மா. இன்று இந்தக் கூட்டத்தைத் தடுக்கும் வகையில் குண்டு வீசினார்களாம். நீ ஒரு அடி அடித்தால், நாங்கள் பத்து அடி திருப்பி அடிப்போம். அம்மா இங்கு சட்டத்தின் ஆட்சியை நடத்திக்கொண்டிருப்பதால் இந்த விஷயத்தில் காவல் துறையை நம்புகிறோம். அவர்கள் விசாரித்து நடவடிக்கையை எடுப்பார்கள்'' என்றார்.</p>
<p class="content">நாஞ்சில் சம்பத், வழக்கம்போல் கருணாநிதியையும் அவர் குடும்பத்தையும் கடுமையாக விமர்சித்துவிட்டு, ''இந்த வெடிகுண்டு மிரட்டலுக்கு எல்லாம் பயப்பட மாட்டேன். நான் மூன்று வயதில் திருவாசகத்தை மனப்பாடம் செய்தவன். அதன்பின் நெருப்பை உண்டு வாழ்ந்தவன். அம்மாவைச் செங்கோட்டைக்கு அனுப்பும் பணியில் ஈடுபட்டிருக்கிறோம். புலி வேட்டைக்குச் செல்லும்போது எலிகளைப்பற்றி நினைக்கக் கூடாது. மோசமான அமைப்பில் இருந்து தூக்கியெறியப்பட்டு அம்மாவின் மடியில் விழுந்த நான் அவர்களின் அருளால் இன்று அ.தி.மு.க-வின் பிரசாரப் பயணத்தை வேறு இடத்துக்குக் கொண்டு வந்திருக்கிறேன்'' என்றார். இப்படி ஆள் ஆளுக்கு பேசினார்களே தவிர, குண்டு வீசியது யார் என்று சொல்லவே இல்லை.</p>
<p class="content">அ.தி.மு.க-வினர் சிலரிடம் பேசியபோது, ''இந்தப் பகுதியில் பல கட்சிகள் இருந்தாலும் தொழில், சாதி என்று எல்லோரும் நல்ல தொடர்பில் இருப் பவர்கள்தான். வெடிகுண்டு வீசுகிற அளவுக்கு இங்கு யாரும் இல்லை. மேடை தீப்பற்றி எரிந்தது வெடிகுண்டால்தானா என்பதில் சந்தேகம் உள்ளது'' என்றனர்.</p>
<p class="content">இந்த விவகாரம் குறித்து, அனுமதி இன்றி அந்த இடத்தில் பட்டாசு வெடிக்கப்பட்டதாக மட்டும் தெப்பக்குளம் போலீஸார் சாதாரண வழக்குப் பதிவுசெய்துள்ளார்கள். இது குழப்பத்தை மேலும் அதிகரித்துள்ளது.</p>
<p class="content">அலட்சியப்படுத்தாமல், அசம்பாவிதத்தை ஆரம்பத்திலேயே கிள்ளி எறிய வேண்டும்!</p>
<p class="content">- <span style="color: #0000ff">செ.சல்மான் </span></p>
<p class="content">படங்கள்: பா.காளிமுத்து</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மகாத்மா முதல் மன்மோகன் வரை!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="500" height="192" src="http://cdnw.vikatan.com/jv/2014/02/yzuzyz/images/p18.jpg"></p>
<p class="content">'பேய் ஆட்சி செய்தால் பிணம் தின்னும் சாத்திரங்கள்’ என்றான் பாரதி. அவசரநிலைப் பிரகடனம் செய்யப்பட்டு இருந்த காலக்கட்டத்தில், அடக்குமுறைக்கு எதிராகவும் ஜனநாயகத்தைக் காப்பாற்றவும் ஒரு பத்திரிகை முடிவெடுத்தால், அது என்ன மாதிரியான இருண்ட காலத்துக்குள் பயணிக்க வேண்டும் என்பதற்கான உதாரணமாக நம் மனக்கண் முன் நிற்கிறது இந்தியன் எக்ஸ்பிரஸ்!</p>
<p class="content"> இந்தியன் எக்ஸ்பிரஸ் அதிபர் கோயங்காவின் உறவினர் ஷிரியன்ஸ் பிரசாந்த் ஜெயின் ஒருநாள் கோயங்காவை வந்து சந்தித்தார். 'காங்கிரஸ் எதிர்ப்புக் கொள்கைகளை நீங்கள் அதிகமாகக் கடைப்பிடிக்கிறீர்கள். அதனால், உங்கள் மகன் பி.டி.கோயங்காவை மிசா சட்டத்தின் கீழ் கைதுசெய்யப்போவதாகச் சொல்கிறார்கள்’ என்று சொன்னார். 'இதை உங்களிடம் யார் சொன்னது?’ என்று கேட்டார் கோயங்கா. பம்பாய் பிரதேச காங்கிரஸ் கமிட்டித் தலைவர் ரஜனி படேலும் அகில இந்திய காங்கிரஸ் கமிட்டித் தலைவர் டி.கே.பரூவாவும் தன்னிடம் இதனைச் சொன்னதாக ஜெயின் சொன்னார். ஷிரியன் பிரசாந்த் ஜெயின், கோயங்காவின் மகனின் மாமனார். தனது மருமகனைக் கைதுசெய்யப்போவதான தகவல் மாமனாருக்கே சொல்லப்பட்டால் என்ன செய்வார்? 'அந்த மாதிரி எந்தக் கைது நடவடிக்கையும் வேண்டாம்’ என்று அவர் காங்கிரஸ் தலைவர்களிடம் கேட்டுக்கொண்டார்.</p>
<p style="text-align: center"><img align="middle" width="432" height="413" alt="" src="http://cdnw.vikatan.com/jv/2014/02/yzuzyz/images/p18a.jpg"></p>
<p class="content">எமர்ஜென்சி அறிவிக்கப்பட்ட ஒரு மாதம் கழித்து அதாவது ஜூலை 21-ம் தேதி (1975) டெல்லி சென்றிருந்தார் கோயங்கா. அப்போது அவரிடம் பம்பாய் பிரதேச காங்கிரஸ் கமிட்டித் தலைவர் ரஜனி படேல் பேசினார். 'உங்கள் மகன் சம்பந்தமாக பிரதமரிடம் பேசினேன். உங்கள் மகனை கைதுசெய்ய வேண்டாம் என்று பிரதமர் சொல்லிவிட்டார்’ என்று சொன்னார். இது சம்பந்தமாக பிரதமரை ஜெயின் மட்டும் வந்து சந்திக்கட்டும் என்று ரஜனி படேல் அழைத்தார். மறுநாள், அவரே போன் செய்து, பிரதமரை ஜெயின் சந்திக்க வேண்டாம் என்றும் சொன்னார். உங்கள் மகனை கைதுசெய்யப்போகிறோம் என்றும் கைதுசெய்ய மாட்டோம் என்றும் பிரதமரைச் சந்தியுங்கள் என்றும் பிரதமரைச் சந்திக்க வேண்டாம் என்றும் மாற்றி மாற்றி குழப்பிக்கொண்டே இருந்ததற்கு என்ன காரணம்?</p>
<p class="content">ஷா கமிஷன் முன் தாக்கல்செய்த தனது வாக்குமூலத்தில் கோயங்கா சொல்கிறார்:</p>
<p class="content">''வயதான காலத்தில் எனது ஒரே மகனைச் சிறையில் அடைத்து அந்த அதிர்ச்சியைத் தாங்க முடியாமல், எனது நடவடிக்கைகளை முடக்கவே கைது நடவடிக்கைகள் விடுக்கப்பட்டன. இந்த மிரட்டல்களைத் தீவிரப்படுத்தி, எனது பத்திரிகைகளைத் தங்கள் கட்டுப்பாட்டில் கொண்டுவர வேண்டும்; பின்னர், அதை ஆளுங்கட்சியைச் சேர்ந்தவர்களிடம் விற்க வேண்டும் என்பதே அவர்களின் நோக்கம் என்பது தெளிவாகிறது.''</p>
<p class="content">அன்றைய மத்திய தகவல் மற்றும் ஒலிபரப்புத் துறை அமைச்சர் வி.சி.சுக்லாதான் இந்த நடவடிக்கைகள் முழுமைக்குமான சூத்திரதாரி. பத்திரிகையின் ஆசிரியர் குழுவுக்கான கொள்கைகளை மேற்பார்வையிட, பொதுவாழ்வில் உள்ள மூன்று நபர்களைக் கொண்ட குழு அமைக்க வேண்டும் என்று சுக்லா கடிதம் எழுதினார். இது எக்ஸ்பிரஸ் நிறுவனத்தின் பொதுமேலாளர் ஆர்.கே.மிஸ்ராவுக்கு கடிதமாக அனுப்பிவைக்கப்பட்டது. முழு அடக்குமுறை காலம் என்பதால், இதனை முழுமையாக நிராகரிக்க கோயங்காவால் இயலவில்லை. ஆசிரியர் குழுவுக்கான கொள்கைகளை இந்த மூவர் கண்காணிக்கட்டும் என்பதை கோயங்கா ஏற்றுக்கொண்டார். திடீரென அமைச்சர் சுக்லா தனது முடிவை மாற்றினார். 'ஆசிரியர் குழுவைக் கண்காணிக்கும் குழுவால் எந்தப் பயனும் இல்லை. எக்ஸ்பிரஸ் நிறுவனத்தின் இயக்குநர் குழுவில் அரசு நியமிக்கும் இயக்குநர்கள் பெரும்பான்மையாக இருக்க வேண்டும். அதற்கு ஒப்புக்கொள்ளாவிட்டால் மிசா சட்டத்தின் கீழ் கோயங்கா, அவரது மகன் பி.டி.கோயங்கா, அவரது மருமகள் சரோஜ் கோயங்கா ஆகிய மூவரையும் கைதுசெய்துவிடுவோம்’ என்று சொல்ல ஆரம்பித்தார்கள். 'இவை அனைத்தும் நான் சொல்லவில்லை. சூப்பர் பிரைம் மினிஸ்டர் சொன்னவை’ என்றார் சுக்லா. அவர் அப்படிச் சொன்னது சஞ்சய் காந்தியை. இதைத் தொடர்ந்து எக்ஸ்பிரஸ் குழும இயக்குநர்கள் குழு மாற்றி அமைக்கப்பட்டது. இந்த இயக்குநர்கள் எப்படி நடந்துகொள்ள வேண்டும் என்பதற்கான சட்டதிட்டங்களை அமைச்சர் சுக்லாவும் கோயங்காவும் சேர்ந்து தயாரித்தார்கள். அவை அனைத்து ஆசிரியர்களுக்கும் அனுப்பி வைக்கப்பட்டன.</p>
<p class="content">எக்ஸ்பிரஸ் குழுமத்தின் முதன்மை ஆசிரியர் மல்கோகர், எக்ஸ்பிரஸ் செய்தி நிறுவனத்தின் ஆசிரியர் குல்தீப் நய்யார் ஆகிய இருவரையும் பணிநீக்கம் செய்ய வேண்டும் என்று கட்டாயப்படுத்தினார்கள். அதனை கோயங்கா மறுத்துவிட்டார். கொள்கைரீதியான முடிவுகளை இயக்குநர்கள் எடுப்பது என்பதை மீறி, தினப்படியான நடவடிக்கைகளிலும் இந்த இயக்குநர்கள் தலையிட்டார்கள். அதனை கோயங்கா ஏற்றுக்கொள்ளவில்லை. 'இவை செயல்படுத்த முடியாதவை’ என்று கோயங்கா எதிர்ப்புத் தெரிவித்தார். உடனடியாக அவசரக் கூட்டம் கூட்டி, 'அறிவிக்கப்பட்ட வழிகாட்டுதல்களை பலதடவைகள் நீங்கள் மீறிவருகிறீர்கள்’ என்று அமைச்சர் சுக்லா குற்றம்சாட்டினார்.</p>
<p class="content">'எந்த இடத்திலும் நாங்கள் வழிகாட்டும் நெறிமுறைகளை மீறவில்லை. ஒரே ஒரு செய்தியை மட்டும் வெளியிட்டோம். அதுவும், உச்ச நீதிமன்றத்தின் தீர்ப்பு சம்பந்தப்பட்டது. மற்றபடி எந்த மீறலும் செய்யவில்லை. நேஷனல் ஹெரால்டு உள்ளிட்ட பல பத்திரிகைகள் உச்ச நீதிமன்றத்தின் தீர்ப்பை கடுமையாகக் கண்டித்து எழுதி இருக்கும்போது... எக்ஸ்பிரஸ், சில யோசனைகளைத்தான் சொன்னது’ என்று கோயங்கா சொன்னார். 'மற்ற பத்திரிகைகள் எப்படியோ போகட்டும். இந்தியன் எக்ஸ்பிரஸ் தனது ஆதரவை அரசுக்கு முழுமையாகத் தர வேண்டும்’ என்று அமைச்சர் சுக்லா சொன்னார். 'இது பாரபட்சமான நடவடிக்கை’ என்று கோயங்கா சொன்னார். 'எங்களது திட்டங்களை ஏற்காவிட்டால் கடுமையான விளைவுகளை நீங்கள் சந்திக்க வேண்டிவரும்’ என்று சுக்லா நேரடியாகவே எச்சரிக்கை செய்தார். கைது மிரட்டல்கள் அக்டோபர், நவம்பர் மாதங்களில் தொடர்ந்தன.</p>
<p class="content">இந்த நிலையில் பிரதமர் இந்திராவின் செயலாளர் பி.என்.தர் என்பவருக்கு கோயங்கா ஒரு கடிதம் எழுதினார். தன்னை அமைச்சர் வி.சி.சுக்லா மிரட்டும் கதையை அதில் முழுமையாக விவரித்தார். 'இந்தியன் எக்ஸ்பிரஸும் சரி, வேறு எந்தப் பத்திரிகையும் சரி, தங்களது நம்பகத்தன்மையை முழுமையாக இழந்துவிட்டு, யாரோ ஒருவருடைய நோக்கத்துக்காகச் சேவை புரிய முடியாது என்று எப்போதும் நான் குறிப்பிட்டு வருகிறேன். அதுதான் என் முடிவு. இயக்குநர்கள் குழுத் தலைவர் என்பவர் நிர்வாகத்தின் பிரதிநிதி மட்டுமே. அவருடைய மேலாதிக்கத்துக்குப் பணிந்து, ஒரு பத்திரிகையின் ஆசிரியர் தொழில் ஒருமைப்பாட்டைக் கடைப்பிடிக்க வாய்ப்பு இருப்பதாக நினைக்கவில்லை. அத்தகைய மேலாதிக்கத்தைத்தான் அமைச்சர் சுக்லா கேட்கிறார். இதை ஏற்றுக்கொண்டால் ஒட்டுமொத்த ஆசிரியர் குழு ஊழியர்களும் தார்மீக பலம் இழந்துவிடுவார்கள். அதன் விளைவாகப் பத்திரிகையின் தரமும் நம்பகத்தன்மையும் சீரழிந்துவிடும்’ என்று எழுதினார்.</p>
<p class="content">ஆனாலும், கட்டுப்பாடுகள் தொடர்ந்தன. தினமும் இந்தத் தொந்தரவுகளை அவரால் சமாளிக்க முடியவில்லை. அரசு சார்பு இயக்குநர்கள் 1976-ம் ஆண்டு ஜனவரி மாதம் நியமிக்கப்பட்டார்கள். அடுத்த மூன்றாவது மாதம் கடுமையான இருதய நோயால் கோயங்கா பாதிக்கப்பட்டார். இரண்டு மாத காலம் அவர் மருத்துவமனையில் இருக்க வேண்டியதாயிற்று. அப்போது எக்ஸ்பிரஸ் பத்திரிகையின் ஆசிரியர் பொறுப்பில் இருந்த எஸ்.மல்கோகரை அரசு பிரதிநிதிகள் திடீரென்று நீக்கினர். அவருடைய இடத்துக்கு வி.கே.நரசிம்மன் நியமிக்கப்பட்டார். அவர் அரசுக்குக் கட்டுப்பட்டு, பயப்படும் ஆசிரியராகச் செயல்படவில்லை. துணிச்சல் மிக்க போராட்டங்களை அரசு இயக்குநர்களுக்கு எதிராக நடத்தினார்.</p>
<p class="content">மருத்துவமனையில் இருந்து வெளியில் வந்த பிறகும், கோயங்கா தன்னுடைய போராட்டத்தை நிறுத்தவில்லை. ஒருநாள் அமைச்சர் வி.சி.சுக்லாவின் அறைக்கே சென்று, 'உங்களுக்கு தைரியம் இருக்குமானால், என்னைக் கைதுசெய்து பாருங்கள்’ என்று பகிரங்கமாகச் சொல்லிவிட்டு வந்தார். இப்படி பகிரங்கமாக மிரட்டிய பிறகும், கோயங்காவை கைதுசெய்ய முடியாமல் தடுத்தது எது?</p>
<p class="content">இந்திராவின் கணவர் ஃபெரோஸ் காந்தி, தனது பத்திரிகையுலக வாழ்க்கையை இந்தியன் எக்ஸ்பிரஸில் தொடங்கியவர். அவருக்கும் கோயங்காவுக்கும் நல்ல நட்பு உண்டு. இந்திரா, ஃபெரோஸ் காந்தி ஆகிய இருவரும் தங்களுக்குள் எழுதிய கடிதங்கள் பல கோயங்காவிடம் இருப்பதாகவும், அதிகமான மிரட்டலைச் செய்தால் இதனை கோயங்கா வெளியில் விட்டுவிடக்கூடும் என்று செய்தி பரப்பப்பட்டது. இந்தத் தகவல் காரணமாக, 'கைது நடவடிக்கை தவிர மற்ற நடவடிக்கைகளில் கவனம் செலுத்தவும்’ என்று சுக்லாவுக்கு அறிவுரை சொல்லப்பட்டது.</p>
<p class="content">அரையாண்டு முடிந்ததும் அரசு சார்பு இயக்குநர்களை போர்டு கூட்டத்தில் மீண்டும் தேர்வுசெய்ய வேண்டும் அல்லவா? அதனை தந்திரமாக தவிர்த்தார் கோயங்கா. இயக்குநர்களை நியமித்த பிறகும் எந்தப் பயனும் இல்லாமல் போனதை உணர்ந்த அரசு, அதனை வலியுறுத்தவும் இல்லை. இப்படியாக அந்த அடக்குமுறை நாடகம் முடிந்தது. அடுத்து வருமான வரி வழக்குகளை தூசிதட்டி எடுத்தார்கள். 'இந்த வழக்குகளை மீண்டும் எடுப்பது குறித்து மகிழ்ச்சி அடைகிறோம்’ என்று அமைச்சர் சுக்லாவுக்கு கோயங்கா கடிதம் அனுப்பினார்.</p>
<p class="content">1976-ம் ஆண்டு ஆகஸ்ட் 16-ம் தேதி இந்தியன் எக்ஸ்பிரஸின் எட்டு பதிப்புகளுக்கும் முன்தணிக்கை அமல்படுத்தப்பட்டது. அனைத்து செய்திகளையும் காட்டிவிட்டுத்தான் பிரசுரிக்க வேண்டும். முடிந்த அளவுக்கு செய்தியைத் தணிக்கை செய்துதருவதைத் தாமதப்படுத்தி, பத்திரிகையை உரிய நேரத்தில் வரவிடாமல் தடுக்கும் தந்திரமாகவே இந்த முன்தணிக்கை பயன்படுத்தப்பட்டது. காலை 5 மணிக்கு வெளியாக வேண்டிய செய்தித்தாள், மதியம் 2 மணிக்குத்தான் வரமுடியும் என்ற நிலைமையை ஏற்படுத்தினர்.</p>
<p class="content">திடீரென்று ஒருநாள், கோயங்காவைச் சந்தித்தார் சஞ்சய் காந்தியின் அன்றைய வலதுகரமாக இருந்த கமல்நாத். இன்று அவர் மத்திய அமைச்சராக இருக்கிறார். 'ஆசிரியர் பொறுப்பில் இருக்கும் வி.கே.நரசிம்மனை எடுத்துவிட்டு, ஷமீம் என்பவரை நியமியுங்கள்’ என்றார். இதனை கோயங்கா கடுமையாக எதிர்த்தார். 'ஷமீம் அனுபவம் இல்லாதவர். அவரை நியமித்தால் பத்திரிகை அழிந்து போகும்’ என்றார். அரசு நியமிக்கச் சொன்ன ஷமீம், ஒரு உள்ளூர் செய்தியாளர். ஒரு பத்திரிகையின் முதன்மை ஆசிரியருக்கு என்ன மாதிரியான தகுதி எல்லாம் இருக்க வேண்டும் என்பதைச் சொல்லி கோயங்கா வாதிட்டார். அதனை அமைச்சர் சுக்லாவும் கமல்நாத்தும் ஏற்கவில்லை. அனைத்து கிளைகளிலும் இருந்த பொறுப்பாசிரியர்களை மாற்றிவிட்டு, துணைக் குழுக்களை அமைக்க வேண்டும் என்று அடுத்த நெருக்கடி கொடுத்தார்கள். அரசால் நியமிக்கப்பட்ட இயக்குநர் குழுவுக்கு துணையாக இன்னொரு குழு அமைக்க வேண்டும் என்றார்கள். இந்தக் குழுவில் கே.கே.பிர்லாவும் கமல்நாத்தும் நியமிக்கப்பட்டார்கள். அவர்கள் பதவியேற்றுக்கொண்டதுமே,  எக்ஸ்பிரஸ் முதன்மை ஆசிரியர் வி.கே.நரசிம்மனை நீக்கினார்கள். தன்னுடைய அதிகாரத்தைப் பயன்படுத்தி கோயங்கா இதனைத் தடுத்தார்.</p>
<p class="content">கோபம் கொண்ட அரசு தரப்பு என்ன செய்தது தெரியுமா? எக்ஸ்பிரஸ் வளாகத்துக்கு மின்சாரத்தைத் தடைசெய்தார்கள்!</p>
<p class="content"><img align="left" width="222" height="31" alt="" src="http://cdnw.vikatan.com/jv/2014/02/yzuzyz/images/manmohan.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆ... சாமியோவ்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="513" height="170" src="http://cdnw.vikatan.com/jv/2014/02/yzuzyz/images/p30b.jpg"></p>
<p class="content">கடந்த சில இதழ்களில் நாம் பார்த்த பெரும்பாலான சாமியார்கள் அப்பாவி மக்களின் நம்பிக்கையை முதலீடாகக் கொண்டு செயல்பட்டு வருகிறார்கள். சிலர் காமெடியன்களாகவும் டம்மி பீஸுகளாகவும்தான் தெரிந்தார்கள். இன்னும் சிலர் தெலுங்குப் படத்தில் வருகிற வில்லன், வில்லிகளை மிஞ்சுகிற அளவுக்கு  தவக்கோலம் பூண்டு நமக்குத் தண்ணிகாட்டுகிறார்கள். அதிலும் பவித்ரமான கங்கை நதி ஓடுகிற புண்ணிய ஸ்தலமான காசி மற்றும் அயோத்தி, ஹரித்துவார் போன்ற ஊர்களில் இத்தகைய சாமியார்களின் நடமாட்டம் அதிகம்.</p>
<p class="content"> 'துறவிகளின் ரிஷிமூலத்தை ஆராயக் கூடாது’ என்று முன்னோர்கள் சொல்லிவைத்துப்போன வார்த்தைகளைத் தங்களுக்கு சாதகமாகப் பயன்படுத்திக் கொள்ளும் இவர்களின் நிஜ ரூபம் கொடூரமானது. பல சாமியார்களின் நிஜக் கதையைத் தெரிந்துகொள்ள நாம் மாநில போலீஸ் ரெக்கார்டுகளைத்தான் அலச வேண்டியிருக்கிறது. இதற்கு உதாரணம்: ஞானேஸ்வர் என்கிற பாபா அலக் தாஸ்.</p>
<p class="content">இந்த பாபாவைப் பார்த்தால் படையும் நடுங்கும்.</p>
<p style="text-align: center"><img align="middle" width="485" height="440" alt="" src="http://cdnw.vikatan.com/jv/2014/02/yzuzyz/images/p30.jpg"></p>
<p class="content">உத்தரப்பிரதேசத்தின் சுல்தான்பூர் எம்.எல்.ஏ-வான இந்திராபாத் சிங் கொலை தொடர்பான விசாரணையின் போக்கு, போலீஸாரை இந்த ஞானேஸ்வர் ஆசிரம வாசலில் நிறுத்தியது. ஞானேஸ்வர் சாதாரணமான சாமியார் இல்லை. ஆயிரக்கணக்கான பக்தர்களைக் கொண்டவர். லக்னோவில் தொடங்கி, டெல்லி, மும்பை... ஏன் அமெரிக்கா வரை இவருக்கு ஆசிரமங்கள் உண்டு. போலீஸார் துணிந்து பாபா அலக் தாஸை பற்றி தோண்டி துருவியபோது, பல வருடங்களுக்கு முன்பு, நான்கு பெண்களோடு சுல்தான்பூர் வந்த இவர், அக்கம்பக்கத்தில் இருந்த புறம்போக்கு நிலங்களை வளைத்து ஆசிரமம் கட்டிய தகவல் தெரியவந்தது. ஆனால், ஞானேஸ்வரின் ஆரம்பம் அதுவல்ல. பீகாரில் உள்ள கோபால் கஞ்ஜ் என்ற இடத்தில் இவன் பெண்களை வைத்து வியாபாரம் செய்துவந்தது அம்பலமானது. அப்போது அவனது பெயர் பாபா அலக் தாஸ். இவன் நடத்திவந்த பிராத்தலில் புகுந்து 30 பெண்களை மீட்க அப்போது அந்த ஊரின் மாவட்ட நீதிபதி காரணமாக இருந்தார் என்ற கோபத்தில், பாபா அலக் தாஸ் அவரைக் கொலை செய்த திடுக்கிடும் விவரம் தெரியவந்தது. இப்படி ஒன்று இரண்டல்ல; பல கொலைகளை செய்த அவன் போலீஸாரின் கண்களில் இருந்து தப்ப, தோற்றத்தையும் பெயரையும் மாற்றிக்கொண்டு சுல்தான்பூர் வந்து, சாமியார் தொழிலில் உச்சம் தொட்டான் என்ற விவரம் அறிந்து போலீஸாரே உறைந்துபோனார்கள்.</p>
<p class="content">உ.பி-யின் இன்னொரு பிரபலமான போலி சாமியார் பாபா பிரஹலாத் தாஸ். இவர் போன்ற போலிச் சாமியார்கள் செய்யும் அத்தனை அட்டூழியங்களும் போலீஸின் கவனத்துக்கு வந்துவிடுவது இல்லை. இருந்தாலும் இவன் மீது இரண்டு கொலை குற்ற வழக்குகளும் நான்கு கொலை முயற்சி வழக்குகளும் இருக்கின்றன என்றால் இவன் எத்தனைப் பெரிய கேடியாக இருப்பான் என்பது புரியும். சுவாமி உபேந்திர தாஸ், பாபா ஜெகதீஸ் தாஸ், பாபா வீரேந்திரா.... என்று கொலை, கொள்ளை, பலாத்காரம் போன்றவற்றை முழுநேரத் தொழிலாகக் கொண்டு செயல்பட்டுவந்த போலி சாமியார்களின் கதைகளை முடிவே இல்லாமல் சொல்லிக்கொண்டு போகலாம்.</p>
<p class="content">போலி சாமியார்களின் விஷயத்தில் தெற்கு, வடக்கு என்ற பேதம் இல்லை. அதிலும் குறிப்பாக ஆந்திராவில் தடுக்கி விழுந்தால் பாபாவின் பெயரை வைத்துக்கொண்டு ஏமாற்றும் போலி பாபாக்களுக்கு அளவே இல்லை. இந்த மாதிரி போலி பாபாக்கள் ஆந்திராவைத் தாண்டி மகாராஷ்டிரா, மத்தியப்பிரதேசம், ஒடிசா... என்று பல மாநிலங்களுக்கும் பரவி பல ஆசிரமங்களையும் சாம்ராஜ்யங்களையும் நிறுவியிருக்கிறார்கள்.</p>
<p class="content">சத்தீஸ்கரைச் சேர்ந்த ஒரு பெண், சாய் பாபாவோடு, தான் தினசரி பேசுவதாகச் சொல்லிக் கொண்டு பல காரியங்களைப் பார்த்து வருகிறார்.  தலையில் இருந்து பாதம் வரை தூய்மையான வெள்ளை நிற ஆடையில் காட்சிதரும் இந்தப் பெண் பாபாவின் பாதம் பட்டால் நோய்கள் பறந்துபோகும் என்று இவரின் சிஷ்ய கோடிகள் கதைகட்டிவிட... இந்த பெண் பாபா நடப்பதற்காக எழுந்தாலே... இவரது பக்தர்கள் தொப் தொப் என்று தரையில் விழுந்து விடுகிறார்கள். பெண் பாபாவும் ஏதோ சிவப்பு கம்பளத்தில் நடப்பதுமாதிரி தன் பக்தர்கள் மீது கர்வத்தோடு நடந்து செல்லும் காட்சிகளைப் பார்த்தால் தலையில் அடித்துக்கொள்ளத்தான் தோன்றுகிறது.</p>
<p class="content">பாபாவுக்கு அடுத்தப்படியாக கிராமங்களில் அதிகமாக எடுபடும் சொல் நாகதேவதை. ஒரு காலத்தில் கண்காட்சிகளில் நாகக்கன்னி என்று கீற்றுக் கொட்டகை போட்டு டிக்கெட் வசூலிப்பார்கள். காலம் மாறிவிட்டாலும் இந்த நாகக்கன்னியை வைத்து கல்லாகட்டும் வழக்கம் மட்டும் ஆந்திராவில் இன்னும் மாறவில்லை. அதிலும் குறிப்பாக பிரகாசம் மாவட்டத்தில் மேத்தப்பல்லி எனும் கிராமத்தில் தன்னை நாகதேவதையாகச் சித்திரித்துக்கொள்ளும் ஒரு பெண்... 'நீயா?’ திரைப்படத்தில் ஸ்ரீப்ரியா ஆடும் பாம்பு டான்ஸை இன்னமும் ஆடி அங்கே பைசா வசூல் செய்து வருகிறார்.</p>
<p class="content">மஞ்சள் புடவையும் சிவப்பு ஜாக்கெட்டுமாக இருக்கும் இந்தக் குண்டு பெண்மணி தன்னை நாகக்கன்னிகை என்று சொல்லிக்கொண்டு கொடூரமாக பாம்பு டான்ஸ் ஆடுவதும் அதன் உச்சகட்டமாக இவரது பக்தகோடிகள் இவருக்கு ஒரு தட்டில் பால் வைப்பதும்... இவர் பாம்பு போலவே அந்தப் பாலை வாய் வைத்து உறிஞ்சி இழுத்து புஸ்வாணம் போல பக்தர்கள் முகத்தில் துப்புவதும் அதை பக்தர்கள் பிரசாதமாக நினைத்து அக மகிழ்வதும் அவலத்தின் உச்சம்.</p>
<p class="content">இதைவிட பதைபதைக்க வைக்கும் விஷயத்தையும் இந்த நாகக்கன்னிகை செய்கிறார். சுற்றுவட்டாரத்தில் யாரையாவது பாம்பு கடித்துவிட்டால் இவரிடம்தான் அழைத்து வருகிறார்கள்.</p>
<p class="content">அதுபோன்ற சந்தர்ப்பத்தை டான்ஸ் ஆட கிடைத்த அருமையான சான்ஸாக நினைத்து, இவர் அரை மணி நேரம் டான்ஸ் ஆடிவிட்டு, ஆர அமர பால் குடித்துத் துப்பிவிட்டு, பிறகு பாம்பு கடித்தவரின் வாயில் வாய்வைத்து விஷத்தை உறிஞ்சி எடுப்பதாக சீன் போடுகிறார். இந்த வைத்தியத்தை நம்பி அந்தக் கிராமத்தில் இன்றும் பல பேர் உயிர் இழந்து வருகிறார்கள்.</p>
<p class="content">மனித ரூபத்தில் நடமாடும் பாம்புகளையும் தலையில் காவிக்கட்டிக்கொண்டு ஏமாற்றும் போலி பாபாக்களையும் நம்புகிறவர்கள் இருக்கும்வரை இவர்களது பிசினஸ் நிச்சயம் டல்லடிக்காது.</p>
<p class="content">அதுவரை ஆசாமிகளின் நிலை அய்யோ சாமிதான்!</p>
<p class="content"><img align="left" width="212" height="33" alt="" src="http://cdnw.vikatan.com/jv/2014/02/yzuzyz/images/samiyar.jpg"></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
