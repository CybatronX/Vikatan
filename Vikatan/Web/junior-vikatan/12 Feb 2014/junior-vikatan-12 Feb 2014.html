	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மிஸ்டர் கழுகு: 12 சீட்... 2 நாள் கெடு!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="230" src="http://cdnw.vikatan.com/jv/2014/02/ndmxzj/images/p40.jpg"></p>
<p class="content">கழுகார் வந்ததும் 2ஜி டேப் ஃபாலோ-​அப் மேட்டரில் இருந்து ஆரம்பித்தார்.</p>
<p class="content"> </p>
<p class="content">''தனித்து விடப்பட்ட காங்கிரஸ், தி.மு.க-வை மிரட்டுவதற்காக இந்த டேப் அஸ்திரத்தை ஏவி உள்ளது என்று கடந்த இதழில் சொல்லியிருந்தேன். தி.மு.க-விலேயே இப்போது சிலர், '10 சீட்டு கொடுத்து காங்கிரஸுடன் கூட்டணி வைத்துக்கொள்ளலாமே. நம்மோடுதான் வேறு பெரிய கட்சிகள் எதுவும் இல்லையே?’ என்று பேச ஆரம்பித்திருக்கிறார்கள். இதனைத்தானே காங்கிரஸும் எதிர்பார்த்தது!''</p>
<p class="content">''அரசியல் காரணங்கள் இருக்கட்டும். இந்த ஆடியோ பதிவால் எந்த அளவுக்கு சிக்கல் ஏற்படும் என்பதைச் சொல்லும்!''</p>
<p class="content">''இதில் சீரியஸான முதல் மேட்டர் என்பது, கருணாநிதியின் உதவியாளர் சண்முகநாதனுக்கும் உளவுத் துறை அதிகாரியாக இருந்த ஜாபர் சேட்டுக்கும் நடந்த உரையாடல். '60’ என்று அவர்கள் பேசிக்கொள்வது பணமாக இருந்தால் பெரிய சிக்கல்தான் என்கிறார்கள். கொடுக்க வேண்டிய பணத்தை விளம்பரமாக வரவு வைக்கலாம் என்பது இந்த டேப்பின் சாராம்சம்!</p>
<p class="content">அடுத்து ஜாபர் சேட்டுக்கும் 'கலைஞர் டி.வி.’ சரத்குமாருக்கும் நடந்த உரையாடல். அதில், ஓர் இடத்தில், 'நான் ஒரு 100 பக்கங்களை பின்தேதியிட்டு நேற்றுதான் கையெழுத்துப் போட்டேன்’ என்று ஜாபரிடம் சரத் சொல்கிறார். அப்படியானால், சி.பி.ஐ. ஏற்கெனவே திரட்டிய ஆவணங்களில் எது உண்மையானது, எது போலியானது என்று சி.பி.ஐ. கவனிக்கும். இந்த இரண்டு விஷயங்களையும் விசாரிப்பதற்கு ஒரு அதிகாரி அமர்த்தப்பட்டுள்ளார். அவர் தனது பணிகளை டெல்லியில் தொடங்கிவிட்டார். விரைவில் சென்னை வருகிறார். முதல் கட்டமாக இந்த ஆடியோ பதிவு உண்மையானதுதான் என்பதை சி.பி.ஐ. இப்போது ஆய்வுசெய்து அறிந்துகொண்டது!''</p>
<p class="content">''இதில் கனிமொழியும் சரத்தும் கைதாகி சிறையில் இருந்தவர்கள். ஜாபர் எப்படி இருக்கிறார்?''</p>
<p class="content">''அ.தி.மு.க. ஆட்சிக்கு வந்ததும் மண்டபம் அகதிகள் முகாமில் அதிகாரியாக நியமிக்கப்பட்டார். அவரது வீட்டில் லஞ்ச ஒழிப்பு போலீஸார் ரெய்டு நடத்தினர். ஆனால், அது சம்பந்தமான வழக்கு நிலுவையில் இருக்கிறது. திடீரென சஸ்பெண்ட் செய்யப்பட்டார். 'ஒரு போலீஸ் அதிகாரியை இன்னொரு போலீஸ் அதிகாரி காட்டிக்கொடுக்க மாட்டார். அதுவும் ஜாபர் போல நட்பு வட்டாரம் உள்ளவர்களுக்கு எப்போதும் எந்த பாதிப்பும் வராது’ என்று சொல்லிவந்தார்கள். சஸ்பெண்டுக்குப் பிறகும் அதே ஊரில்தான் தங்க வேண்டும் என்று அரசு மேலிடம் சொல்லிவிட்டதாம். சஸ்பெண்டில் இருப்பதால், அங்குள்ள ஆபீஸுக்கும் அவர் போக முடியாது. சென்னைக்கும் வர முடியாது. எனவே, மண்டபம் ஏரியாவில் வாடகைக்கு வீடு பிடித்து தங்கியிருக்கிறார். ஏதாவது அவசர காரணத்துக்காக அவர் வெளியூர் போக நினைத்தால், உள்துறைச் செயலாளரிடம் முன் அனுமதி வாங்கிவிட்டுத்தான் போகிறார். வாடகை வீடு முழுக்க ஏ.சி. செய்துவிட்டாராம். உடற்பயிற்சிக் கருவிகளை வாங்கிப்போட்டிருக்கிறாராம். டி.வி. பார்ப்பதுதான் பொழுதுபோக்கு. பெரும்பாலும் வீட்டுக்குள்ளேயே அடைந்துகிடக்கிறாராம். வெளியே நடமாடுவது இல்லை. அவரைச் சந்திக்க யாராவது போனால், காவலுக்கு நிற்கும் போலீஸ்காரர்கள், 'சார் இங்கே இல்லை. வெளியூர் போயிருக்கிறார்' என்று சொல்லி திருப்பி அனுப்பிவிடுகிறார்களாம். தனிமையில் வாடுகிறார் ஜாபர் சேட். அவரை யாராவது நேரில் சந்தித்தால், அவர்களிடம் கேள்விமேல் கேள்வி கேட்டு தொல்லை கொடுக்கிறார்களாம் உளவுத் துறையினர்!''</p>
<p class="content">''அப்படியா?''</p>
<p class="content">''எந்த நேரமும் எதுவும் நடக்கலாம் என்ற அச்சத்துடன் வாழ்ந்துவருகிறார் ஜாபர்!''</p>
<p class="content">''அழகிரி ஏதோ சமாதானம் பேச வருகிறார் என்று பேச்சு வந்ததே?''</p>
<p class="content">''அழகிரியையும் ஸ்டாலினையும் சமாதானம் செய்துவைக்க குடும்ப உறுப்பினர்கள் முயற்சித் தனர். ஸ்டாலின் இதற்கு சம்மதிக்கவில்லையாம். சமாதானமாகப் போகத் தயார் என்று கருணாநிதி சொல்லிவிட்டாராம். நாடாளுமன்றத் தேர்தல் வரைக்கும் எந்த நடவடிக்கையும் கூடாது என்றும் சொல்லிவிட்டாராம். கடந்த 5-ம் தேதி கருணாநிதி உடன்பிறப்புகளுக்கு எழுதிய கடிதத்தில், அழகிரியைப் பற்றி எழுதியிருக்கிறார். ஜெயலலிதாவுக்கு பதில் சொல்லும் வகையில் இது எழுதப்பட்டு இருந்தாலும், கருணாநிதி நினைத்திருந்தால் இதனைத் தவிர்த்திருக்கலாம் அல்லவா? வலியப் போய் கருணாநிதி எழுதக் காரணமே, இதன்மூலமாக அழகிரியைச் சாந்தப்படுத்த கருணாநிதி நினைப்பது தெரிகிறது என்கிறார்கள்.</p>
<p style="text-align: center"><img align="middle" width="600" height="319" alt="" src="http://cdnw.vikatan.com/jv/2014/02/ndmxzj/images/p42.jpg"></p>
<p class="content">கருணாநிதிக்கும் அழகிரிக்குமான மூன்றாவது சந்திப்பில்தான் கலாட்டா ஆனது. ஆனால், இரண்டாவது சந்திப்பு அமைதியாகத்தான் போனது. அப்போது எடுக்கப்பட்ட போட்டோவை தனது ஃபேஸ்புக்கில் கருணாநிதியே வெளியிட்டு இருந்தார். அப்போது அழகிரியிடம் நல்லபடியாகப் பேசிக்கொண்டு இருந்த கருணாநிதி, 'நாடாளுமன்றத் தேர்தலை நல்லபடியா நான் நடத்தி வெற்றிபெற்றுக் காட்டுகிறேன் என்று ஸ்டாலின் சொல்லியிருக்கிறார். என்ன செய்கிறார் என்று பார்ப்போம். அதுவரை அமைதியாக இரு’ என்று சொன்னாராம். அதனை அழகிரி ஆதரவாளர்கள் சுட்டிக்காட்டுகிறார்கள். 'தி.மு.க. தனித்து நின்றால் தேறுவது கஷ்டம். யாரோடும் கூட்டணி வேண்டாம் என்று சொல்கிறார் ஸ்டாலின். காங்கிரஸ் வேண்டாம் என்கிறார். விஜயகாந்த் கூட்டுசேர மறுக்கிறார். இப்படியே போனால், ஒருசில தொகுதிகள்கூடத் தேறுவது கஷ்டம். இது ஸ்டாலின் இமேஜை அதிகம் பாதிக்கும். அப்போதுதான் அழகிரியின் அருமை அனைவருக்கும் புரியும்’ என்று அவர்கள் சொல்ல ஆரம்பித்துள்ளார்கள்!''</p>
<p class="content">''ம்!''</p>
<p class="content">''இந்த மாதம் 15, 16 தேதிகளில் திருச்சியில் நடக்கும் தி.மு.க-வின் 10-வது மாநில மாநாட்டு அழைப்பிதழ் தயாராகிவிட்டது. அதனை மாநாட்டு வரவேற்புக் குழுத் தலைவரும் திருச்சி மாவட்டச் செயலாளருமான முன்னாள் அமைச்சர் கே.என்.நேரு எடுத்துவந்து கருணாநிதியிடம் கொடுத்துச் சென்றுள்ளார். இரண்டு நாள் மாநாட்டு நிகழ்வில் மு.க.அழகிரியின் பெயர் இல்லை!''</p>
<p class="content">''தற்காலிக நீக்கம் செய்யப்பட்டவர் பெயரை எப்படி போடுவார்கள்?''</p>
<p class="content">''பெயர் போட்டிருந்தாலும் அவர் வரப்போவது இல்லை என்பது வேறு விஷயம். முதல் நாள் சனிக்கிழமை மாநாட்டு சிறப்புரையாக பேராசிரியர் அன்பழகன் பேசுகிறார். இரண்டாம் நாள் மாநாட்டுத் தலைவரை முன்மொழிந்து சிறப்புரை ஆற்றுகிறார் ஸ்டாலின். படங்களைத் திறந்துவைத்தும், தலைப்புகளிலும் பலரும் பேசுகிறார்கள்!''</p>
<p class="content">''கனிமொழி?''</p>
<p class="content">''அவர் 'சமூக நீதிப் போரில் தி.மு.க.’ என்ற தலைப்பில் பேசுகிறார். 'ஆதிக்கமற்ற சமுதாயம் அமைப்போம்’ என்ற தலைப்பில் குஷ்பு பேசுகிறார். இந்த பட்டியலில் கவனிக்க வேண்டிய இன்னொரு பெயர் தமிழச்சி தங்கபாண்டியன். 'திராவிட இயக்கமும் சமூக நீதியும்’ என்ற தலைப்பில் பேசுகிறார். கடந்த பல மாதங்களாக தி.மு.க. கூட்டங்களில் இருந்து ஒதுங்கியிருந்த அவர், திடீரென்று இடம்பெற்றுள்ளார். ஒருவேளை, விருதுநகர் நாடாளுமன்றத் தொகுதியில் அவர் போட்டியிடலாம் என்று சொல்லப்படுகிறது. இதே தொகுதியை மதுரை மாநகர் மாவட்டச் செயலாளர் கோ.தளபதியும் குறிவைத்துள்ளாராம்!''</p>
<p class="content">''அப்படியா?''</p>
<p class="content">''இந்த மாநாடு அநேகமாக ஸ்டாலினுக்கு மகுடாபிஷேகமாகத்தான் இருக்கப்போகிறது. அது அழகிரியை இன்னும் கோபப்படுத்தும்!'' என்றபடி கூட்டணி பேச்சுவார்த்தைகளுக்கு வந்தார் கழுகார்.</p>
<p class="content">''அ.தி.மு.க. கூட்டணியில் இந்திய கம்யூனிஸ்ட், மார்க்சிஸ்ட் கம்யூனிஸ்ட் ஆகிய இரண்டு கட்சிகளும் அதிகாரப்பூர்வமாக இணைந்துவிட்டன. இரண்டு கட்சிகளின் அகில இந்தியத் தலைவர்களும் ஜெயலலிதாவை வந்து சந்தித்துச் சென்றுவிட்டார்கள். இரண்டு கட்சிகளும் தங்களுக்குச் சாதகமான தொகுதிகளின் பட்டியலை அ.தி.மு.க. தலைமைக்குக் கொடுத்துவிட்டன. மார்க்சிஸ்ட் கம்யூனிஸ்ட் கட்சி தங்களுக்கு சாதகமான 10 தொகுதிகளின் பட்டியலைக் கொடுத்துள்ளது. வட சென்னை, மதுரை, திருப்பூர், விழுப்புரம், நாகப்பட்டினம், விருதுநகர், நெல்லை, திண்டுக்கல், தென்காசி, கோவை ஆகிய தொகுதிகள் இந்தப் பட்டியலில் உள்ளது. இதில் எப்படியாவது மூன்று தொகுதிகள் வாங்க வேண்டும் என்று மார்க்சிஸ்ட் கட்சி நினைக்கிறது. இந்திய கம்யூனிஸ்ட் கட்சி சார்பில் தங்களுக்குச் சாதகமாக எட்டு தொகுதிகளின் பட்டியலைக் கொடுத்துள்ளார்கள். தென்காசி, மதுரை, நாகை, சிவகங்கை, வட சென்னை, திருப்பூர், ஈரோடு, கன்னியாகுமரி ஆகிய தொகுதிகள் அதில் அடங்கியுள்ளன.''</p>
<p class="content">''என்ன கிடைக்குமாம்?''</p>
<p class="content">''கொடுத்த பட்டியலில் எப்படியாவது மூன்று தொகுதிகளை வாங்கிவிட வேண்டும் என்று மார்க்சிஸ்ட் கம்யூனிஸ்ட் நினைக்கிறது. அ.தி.மு.க. வட்டாரத்தில் விசாரித்தால், 'தென்காசியும் சிவகங்கையும் இந்திய கம்யூனிஸ்ட் கட்சிக்கும், நாகையும் கோவையும் மார்க்சிஸ்ட் கம்யூனிஸ்ட் கட்சிக்கும் ஒதுக்கப்படலாம்’ என்று சொல்கிறார்கள்!''</p>
<p class="content">''ஓஹோ!''</p>
<p class="content">''அ.தி.மு.க. வேட்பாளர்கள் தேர்வுசெய்யும் வேலைகளில் மும்முரமாக இறங்கிவிட்டார் ஜெயலலிதா. ஒவ்வொரு தொகுதிக்கும் மூன்று வேட்பாளர்களை அழைத்து இவரே நேரடியாக தேர்வுசெய்கிறார். என்ன படித்திருக்கிறீர்கள், எவ்வளவு செலவு செய்வீர்கள், குறிப்பிட்ட தொகுதியில் நீங்கள் சார்ந்த சமுதாயத்துக்கு எவ்வளவு வாக்குகள் இருக்கின்றன என்பது மாதிரியான பொதுவான கேள்விகளைக் கேட்கிறார். உள்ளே நுழைந்ததும் உட்காரச் சொல்கிறார். உட்காராமல் நின்றுகொண்டு இருப்பவர்கள், அதிகமான நடிப்பவர்கள் லிஸ்ட்டில் சேர்க்கப்படுவார்களாம். அதேபோல், நெடுஞ்சாண்கிடையாக விழுந்து எழுபவர்களையும் அவ்வளவாகக் கண்டுகொள்வது இல்லையாம்!</p>
<p class="content">இந்த மாதிரி நேர்முகத் தேர்வு நடத்தி பல ஆண்டுகள் ஆகிவிட்டன. இதன் மூலமாக பல ரகசியங்கள் ஜெயலலிதாவுக்குத் தெரியவந்துள்ளதாம். மாவட்டச் செயலாளர்களிடம் ஒரு பட்டியல், நால்வர் அணியிடம் ஒரு பட்டியல், உளவுத் துறையிடம் ஒரு பட்டியல் என்று வாங்கி இருக்கிறார்கள். 'இந்தப் பட்டியலில் உங்கள் பெயரைச் சேர்க்கிறேன்’ என்று சொல்லியே சிலர் வசூல் செய்துவிட்டார்கள். 'நான் பெயரைக் கொடுத்தால்தான் அம்மாவை பார்க்க முடியும்’ என்றும் சிலர் வலைவீசி இருக்கிறார்கள். இந்தத் தகவல்கள் ஜெயலலிதாவுக்கு வந்து அதிர்ந்துபோய்விட்டாராம். உளவுத் துறை தயார்செய்த பட்டியலில் இந்தப் பெயரைச் சேருங்கள், அந்தப் பெயரைச் சேருங்கள் என்று நெருக்கடியைக் கொடுத்தார்களாம் சில அமைச்சர்கள். போட்டியிட விருப்பம் உள்ளவர்களிடம் பணம் வாங்கியவர்கள், இடத்தை எழுதி வாங்கியவர்கள் பட்டியல் கார்டனுக்கு வந்து சேர்ந்துள்ளது. மதுரை, சேலம் வட்டாரத்தில் இவை அதிகமாக நடந்துள்ளதாம்.</p>
<p class="content">இந்த மாதிரியான ரகசியங்கள் வெளியில் வந்துவிடக்கூடாது என்பதால்தான், இந்த நேர்முகத் தேர்வுக்குத் தடைபோட சிலர் முயற்சித்துள்ளார்கள். 'ஆளாளுக்கு ஒவ்வொன்றாகப் பேசி நம்மை குழப்பிடுவாங்கம்மா’ என்றாராம் ஓர் அமைச்சர். '40 தொகுதிகளுக்கும் நேர்காணல் நடத்தினால் லேட் ஆகும்’ என்றாராம் இன்னோர் அமைச்சர். ஆனால், இவை அனைத்தையும் கண்டுகொள்ளாமல் நேர்காணலைத் தொடங்கிவிட்டார் ஜெயலலிதா!''</p>
<p class="content">''அடுத்து தி.மு.க. கூட்டணிக்கு வாரும்!''</p>
<p class="content">''தி.மு.க-வுடன் சேருவதற்கு காங்கிரஸ் ஆர்வமாக இருக்கிறது. ஆனால், தி.மு.க-வுக்கு இதில் விருப்பம் இல்லை. அவர்களுக்கு தே.மு.தி.க-வுடன் சேரவே அதிக ஆசை. ஆனால், விஜயகாந்த்திடம் இருந்து உடன்பாடான செய்தி எதுவும் வரவில்லை. உளுந்தூர்பேட்டை மாநாட்டில் தங்களது கட்சியையும் திட்டித் தீர்த்தார்கள் என்பது கருணாநிதிக்கு இன்னும் வருத்தம். 'இவ்வளவு மதிச்சு பேசுறோம். அதுக்குப் பிறகும் இப்படி பிடிகொடுக்காமல் இருப்பது சரியல்ல. அவர் கூட்டணி வைத்தாக வேண்டும் என்ற கட்டாயம் இல்லை. ஆனால், மதிப்பவர்களை மதித்து பேசவாவது வேண்டாமா?’ என்று கருணாநிதி கேட்டாராம். 'இதுக்கு மேல நான் என்ன அவர் வீட்டுல போய் காத்திருக்கணுமா? அவருக்கு எதிரி ஜெயலலிதா. அந்த ஜெயலலிதாவை வீழ்த்த வேண்டுமானால் தி.மு.க-வுடன் சேருவதுதான் புத்திசாலித்தனமான முடிவாக இருக்கும்’ என்றாராம் கருணாநிதி. எனவே, அந்த விவகாரம் அப்படியே அமைதியாகக் கிடக்கிறது. 14-ம் தேதி வரைக்கும் பார்ப்போம் என்று சொல்லியிருக்கிறதாம் தி.மு.க. தலைமை. அதுவரை தகவல் எதுவும் வராவிட்டால், திருச்சி மாநாட்டில் விஜயகாந்த்தை பிடிபிடி எனப் பிடிப்பார்கள். விடுதலைச் சிறுத்தைகள், புதிய தமிழகம், இந்திய யூனியன் முஸ்லிம் லீக், மனிதநேய மக்கள் கட்சி ஆகிய கட்சிகள் தி.மு.க. கூட்டணியில் அங்கம் வகிக்கின்றன. செல்லமுத்துவின் உழவர் உழைப்பாளர் கட்சி, ஸ்ரீதர் வாண்டையாரின் மூவேந்தர் முனேற்றக் கழகம், சந்தானத்தின் அகில இந்திய பார்வர்டு பிளாக் போன்றவையும் இணைந்துள்ளன. 'காங்கிரஸ், தே.மு.தி.க. இல்லாமல் சுய பலத்தைப் பார்த்துவிடுவோமே’ என்று துணிச்சலாகக் களம் காணத் தயார் ஆகிவிட்டார் ஸ்டாலின்!''</p>
<p class="content">''பி.ஜே.பி. கூட்டணியில்..?''</p>
<p class="content">''அதிகாரப்பூர்வமாக ம.தி.மு.க-வும் பச்சமுத்துவின் இந்திய ஜனநாயகக் கட்சியும் இணைந்துவிட்டன. ஈஸ்வரனின் கொங்குநாடு மக்கள் தேசியக் கட்சி இணைந்துள்ளது. கொங்கு வட்டாரத்தில் எந்தக் கட்சிக்கு செல்வாக்கு இருக்கிறது என்று பி.ஜே.பி. ஒரு கருத்துக் கணிப்பை நடத்தியதாம். அதில் ஈஸ்வரன் கட்சிதான் முன்னிலை வகித்ததாம். அவர்களோடு பேச்சுவார்த்தை நடத்தினார்கள். 'நாங்கள் வாக்கெடுப்பு நடத்தி, அதில் எந்தக் கூட்டணிக்கு அதிக ஆதரவு கிடைக்கிறதோ, அவர்களோடுதான் கூட்டணி வைப்போம்’ என்று ஈஸ்வரன் சொல்லியிருக்கிறார். கடந்த 29-ம் தேதி சேலத்தில் 2,300 பொதுக்குழு உறுப்பினர்களிடம் ரகசிய வாக்கெடுப்பு நடத்தி இருக்கிறார்கள். 2,000 பேருக்கு மேல் பி.ஜே.பி. அணியுடன்தான் சேர வேண்டும் என்று வாக்களித்தார்களாம். உடனடியாக பி.ஜே.பி-யுடன் பேசி இணைந்துவிட்டார்கள்!''</p>
<p class="content">''தேர்தலில் நிற்கிறார்களா?''</p>
<p class="content">''ஆமாம். இரண்டு தொகுதிகளைக் கேட்கிறார்களாம். ஈரோடு அல்லது திருப்பூர், நாமக்கல் அல்லது பொள்​ளாச்சி என்று எழுதிக் கொடுத்துள்ளாராம் ஈஸ்வரன். சுமார் ஒன்பது தொகுதிகளின் வெற்றி தோல்வியைத் தீர்மானிக்கும் சக்தி தங்களுக்கு இருப்பதாக இந்தக் கட்சி சொல்ல ஆரம்பித்துள்ளது. அதேபோல், புரட்சி பாரதம் கட்சியுடனும் பேச்சுவார்த்தைகள் தொடங்கியிருக்கிறார்கள். இந்தக் கட்சிக்கு சென்னை, காஞ்சிபுரம், திருவள்ளூர் மாவட்டங்களில் செல்வாக்கு உள்ளதாம். பி.ஜே.பி. கூட்டணிக்கு பா.ம.க. வந்தால் தலித் வாக்காளர்களை கவர் செய்ய புரட்சி பாரதம் போன்ற கட்சிகள் பயன்படும் என்று நினைக்கிறார்களாம்!''</p>
<p class="content"><img align="right" width="350" height="500" alt="" src="http://cdnw.vikatan.com/jv/2014/02/ndmxzj/images/p42a.jpg">''பா.ம.க. முடிவாகிவிட்டதா? அப்படி எந்தப் பேச்சுவார்த்தையும் நடக்கவில்லை என்கிறாரே ஜி.கே.மணி?''</p>
<p class="content">''அரசியல்வாதிகளுக்குப் பேசக் கற்றுத்தர வேண்டுமா? விஜயகாந்த் முடிவெடுக்கும் வரை அமைதியாக காத்திருப்பது என்ற முடிவில் இருக்கிறாராம் ராமதாஸ்''</p>
<p class="content">''விஜயகாந்த் எப்போதுதான் முடிவெடுப்பார்?''</p>
<p class="content">''கடைசிவரைக்கும் இழுத்து இறுதியில் அறிவிப்பதுதான் விஜயகாந்த்தின் வழக்கம். 8-ம் தேதி நடக்கும் மோடியின் கூட்டத்தில் கூட்டணிக் கட்சித் தலைவர்களை மேடையேற்ற தமிழக பி.ஜே.பி. தலைவர்கள் திட்டமிட்டார்கள். ஆனால், விஜயகாந்த் பிடிகொடுக்காததால் கூட்டணிக் கட்சித் தலைவர்கள் மேடையேறுவது சந்தேகம்தான். மோடி கூட்டத்துக்கான பாதுகாப்பு ஏற்பாடுகள் மிக டைட் ஆக இருக்கும். மேடை ஏறுபவர்கள் பட்டியலை 10 நாட்களுக்கு முன்பே தர வேண்டும் என்று செக்யூரிட்டி ஆட்கள் சொல்லிவிட்டார்கள். ஆனால், தமிழக பி.ஜே.பி-யால் அதனைத் தர முடியவில்லை. அதனால் இப்போது நடக்க இருக்கும் மோடி கூட்டத்தில் விஜயகாந்த், ராமதாஸ் போன்றவர்கள் மேடையேற வாய்ப்பு இல்லை. இது தமிழக பி.ஜே.பி. தலைவர்களைக் கோபம் கொள்ள வைத்துள்ளது. 'இரண்டு நாட்களுக்குள் கூட்டணிக்கு வருகிறீர்களா, இல்லையா என்பதைச் சொல்லிவிடுங்கள்’ என்று அவர்கள் விஜயகாந்த்துக்கு சொல்லி அனுப்பிவிட்டார்கள். விஜயகாந்த் - பிரேமலதா திருமணநாள் வாழ்த்துச் சொன்னது முதல், சுதீஷ் டெல்லி போனது வரை அனைத்துமே பி.ஜேபி. தலைவர்களுக்கு தெரிந்தே நடந்துள்ளது!''</p>
<p class="content">''அதன் பிறகும் எதற்காக இழுக்கிறாராம் விஜயகாந்த்?''</p>
<p class="content">''நான் முன்பே சொல்லியிருந்தேன். '19 சீட் தருபவர்களோடுதான் கூட்டணி’ என்று நிபந்தனை போடுவதாக நான் சொல்லி 1.1.14 தேதியிட்ட இதழில் நீர் வெளியிட்டு இருந்தீர் அல்லவா? அதில் இருந்து இன்னும் குறையவில்லையாம் விஜயகாந்த். '19 சீட் கொடுத்தாக வேண்டும்’ என்று சொல்லிவருகிறார். பி.ஜே.பி. 11 தொகுதி தரலாம் என்று திட்டமிட்டு இருந்ததாம். கூடுதலாக 1 ராஜ்யசபா சீட் வேறு மாநிலத்தில் தருகிறோம் என்றார்களாம். ஆனால், 19-ல் இருந்து ஒரு சீட்கூட இதுவரை குறைக்கவில்லையாம் விஜயகாந்த். 'அவருக்கு 19 கொடுத்தால் ம.தி.மு.க., பா.ம.க. ஆகிய இரண்டு கட்சிகளுக்கும் தொகுதியே ஒதுக்க முடியாது. ஒருவேளை, அவர்கள் வேண்டாம்; தே.மு.தி.க-வும் பி.ஜே.பி-யும் மட்டும் போதும் என்று விஜயகாந்த் நினைக்கிறாரோ என்னவோ’ என்கிறார்கள் பி.ஜே.பி-யில்!''</p>
<p class="content">''என்னதான் முடிவெடுப்பாராம் விஜயகாந்த்?''</p>
<p class="content">''பி.ஜே.பி-யிடம் முடிந்தவரை பார்ப்பார். இல்லாவிட்டால் தனித்துப் போட்டி என்று போய்விடுவார் என்கிறார்கள்'' என்றபடி எழுந்த கழுகார்,</p>
<p class="content">''13-ம் தேதி தமிழக சட்டசபை கூடப்போகிறது. அதற்கு முன்னதாக அமைச்சரவை மாற்றம் இருக்கலாம்'' என்று சொல்லிவிட்டுப் பறந்தார்.</p>
<p class="content">அட்டைப் படம்: <span style="color: #0000ff">கே.ராஜசேகரன்</span></p>
<p class="content">படங்கள்:<span style="color: #0000ff"> கே.குணசீலன், பா.கந்தகுமார்</span></p>
<p class="content"><strong><span style="color: #ff6600"> சசிகலா வருவாரா?</span></strong></p>
<p style="text-align: center"><strong><span style="color: #ff6600"><img align="middle" width="400" height="184" alt="" src="http://cdnw.vikatan.com/jv/2014/02/ndmxzj/images/p44.jpg"></span></strong></p>
<p class="content">ம.நடராசனின் அண்ணன் சாமிநாதனின் மகன் சுரேஷ் திருமணம் கடந்த 6-ம் தேதி அவருக்கு சொந்தமான தஞ்சை தமிழரசி திருமண மண்டபத்தில் நடைபெற்றது. இந்தத் திருமணத்துக்கு சசிகலா வருவார் என்று சொந்தங்கள் ஆர்வத்துடன் எதிர்பார்த்தனர். அவர் வரவில்லை. திவாகரன், சுதாகரன், டாக்டர் வெங்கடேஷ், தினகரன் ஆகியோரும் ஆப்சென்ட். திவாகரன் மனைவியும், மகனும் மட்டும் வந்து வாழ்த்திவிட்டு சென்றனர். மார்ச் 12-ம் தேதி திவாகரனின் மகள் சுமிதா திருமணம் மன்னார்குடியில் நடைபெறுகிறது. அதற்காவது அத்தை சசிகலா வருவாரா?</p>
<p class="content"><strong><span style="color: #ff6600">  உள்ளே அழகிரி... வெளியே ஸ்டாலின்!</span></strong></p>
<p style="text-align: center"><strong><span style="color: #ff6600"><img align="middle" width="342" height="248" alt="" src="http://cdnw.vikatan.com/jv/2014/02/ndmxzj/images/p45.jpg"></span></strong></p>
<p class="content">மதுரை, அலங்காநல்லூர் தி.மு.க. கழகச் செயலாளர் பொன்.சுருளிமோகன் மகன் திருமணம் பிப்ரவரி 9-ம் தேதி நடக்கிறது. இதற்கான அழைப்பிதழில் முதல் பக்கத்தில் ஸ்டாலினும், பொன்.முத்துராமலிங்கமும் சிரிக்கிறார்கள். அடுத்த பக்கத்தைப் புரட்டினால், 'கோடி மடியினும் கொள்கை மடியா அஞ்சா நெஞ்சனின் வாழ்த்துக்களுடன்’ என்று அழகிரி சிரிக்கிறார். 'இப்படி ஒரு அழைப்பிதழை அடிக்கவும் தைரியம் வேணும்’ என்று சிரிக்கிறார்கள் உடன்பிறப்புக்கள்!</p>
<p class="content"> </p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">2ஜி டேப்... தி.மு.க-வை இழுக்க காங்கிரஸ் செய்யும் தந்திரம்!</div>
<div class="subtitle1">பொன்.ராதாகிருஷ்ணன் பொளேர்</div>
<div class="subtitle2"></div>
<div class="content" style="border-top:1px solid #DDD;">
<p class="content">வண்டலூரில் நடைபெற இருக்கும் திறந்தவெளி பி.ஜே.பி. மாநாட்டுக்கான பணி, கூட்டணி கட்சிகளுடன் பேச்சுவார்த்தை, கட்சி நிர்வாகிகளுடன்  கலந்துரையாடல்... என படு பிஸியாக சுழன்றுகொண்டிருக்கிறார் பி.ஜே.பி. மாநிலத் தலைவர் பொன்.ராதாகிருஷ்ணன்.</p>
<p class="content">''மத்தியிலும் மாநிலத்திலும் தாமரை ஆட்சி அமைந்திட சபதம் ஏற்க தாமரை சங்கமம் மாநாட்டை மதுரையில் நடத்தினோம். மழை, புயல் என்று இயற்கை கொடுத்த இடையூறுகளைத் தாண்டி அந்த மாநாடு வெற்றிபெற்றது. அடுத்து, திருச்சியில் மோடி பங்கேற்ற இளந்தாமரை மாநாடு நடைபெற்றது. லட்சோப லட்சம் தொண்டர்களின் வருகையால், நாடு முழுவதும் அதிர்வலைகளை ஏற்படுத்தியது. பிப்ரவரி 8-ம் தேதி வண்டலூரில் நடக்க இருக்கும் திறந்தவெளி மாநாடு, பி.ஜே.பி-யை உலக அளவில் கொண்டுசேர்க்கும்'' என்று உற்சாகமாகத் தொடங்கிய பொன்.ராதாகிருஷ்ணனிடம் சில கேள்விகளை முன்வைத்தோம்.</p>
<p class="content"><span style="color: #0000ff"><img align="right" width="300" height="272" alt="" src="http://cdnw.vikatan.com/jv/2014/02/ndmxzj/images/p2.jpg">''தமிழகத்தில் பி.ஜே.பி. கூட்டணி பேச்சுவார்த்தைகள் எந்த அளவில் உள்ளது?''</span></p>
<p class="content">''ம.தி.மு.க-வுடன் கூட்டணி தொடர்பான அதிகாரப்பூர்வ பேச்சுவார்த்தைகள் முடிந்து, தொகுதி பங்கீடு பேச்சுவார்த்தைக்கு முன்னேறி இருக்கிறோம். பா.ம.க-வுடன் கூட்டணி பேச்சுவார்த்தைகள் சுமுகமாக நடந்துவருகிறது. தே.மு.தி.க-வின் முக்கிய நிர்வாகிகளோடு பேசிவருகிறோம். உளுந்தூர்பேட்டை மாநாட்டை ஊழலுக்கு எதிரான கோஷத்தை முன்வைத்து நடத்தியுள்ளார் விஜயகாந்த். தனியாக நிற்க தொண்டர்கள் வற்புறுத்தினாலும், 'தலைமை எடுக்கும் முடிவுக்குக் கட்டுப்பட வேண்டும்’ என்று மேடையிலேயே மரியாதைக்குரிய கேப்டன் அவர்கள் அறிவித்துள்ளார். ஆதர்ஷ் அடுக்குமாடி குடியிருப்பு, காமன்வெல்த், நிலக்கரி சுரங்க ஒதுக்கீடு, 2ஜி ஸ்பெக்ட்ரம்,  ஹெலிகாப்டர் கொள்முதல்... என்று எல்லா விஷயத்திலும் ஊழலில் திளைத்திருக்கும் காங்கிரஸ் கட்சியை ஆட்சிக் கட்டிலில் இருந்து அகற்ற வேண்டும். இலங்கைத் தமிழர்களையும் தமிழக மீனவர்களையும் ஈவு இரக்கம் இல்லாமல் பழிவாங்கும் காங்கிரஸ் அரசை தூக்கி எறிய... பி.ஜே.பி-யோடு கேப்டன் அவர்கள் துணை நிற்க வேண்டும்.''</p>
<p class="content"><span style="color: #0000ff">''சிறுபான்மையினர் ஓட்டுகள் விழாது என்று பி.ஜே.பி-யுடன் கூட்டு வைக்க தயக்கம் காட்டுகிறார்களா?''</span></p>
<p class="content">''எங்கள் கட்சி இந்து மதவாத கட்சி என்றால், நாட்டில் மொத்தமுள்ள 85 சதவிகித இந்துக்களும் பி.ஜே.பி-யைத்தானே ஆதரித்திருக்க வேண்டும். மக்களைப் பிரித்தாளும் கட்சிகள்தான் பி.ஜே.பி-யை மதவாத கட்சி என்கிறார்கள். இதைச் சொல்லிச் சொல்லி பூச்சாண்டி காட்டியே, சிறுபான்மை மக்களை ஏமாற்றுகின்றனர். இனியும் சிறுபான்மை மக்கள் ஏமாறத் தயாராக இல்லை. எனவேதான், அகில இந்திய முஸ்லிம் முன்னேற்றக் கழகத் தலைவர் சதக் அப்துல்லா, அகில இந்திய கிறிஸ்தவ கட்சி, பீப்பிள் கவுன்சில் ஆஃப் இந்தியா என்று பல்வேறு சிறுபான்மை சமூகநல கட்சிகள் எங்களுக்கு ஆதரவு தெரிவித்துள்ளார்கள். சமீபத்தில் ஆம்பூரைச் சேர்ந்த 300 முஸ்லிம்கள், பி.ஜே.பி-யில் இணைந்தனர். கிறிஸ்தவ பாதிரியார்கள் பலரும் பி.ஜே.பி-யில் சேர்ந்துள்ளனர். இந்து, முஸ்லிம், கிறிஸ்தவர் என்று மதத்தின் அடிப்படையில் யாரையும் பி.ஜே.பி. ஒருபோதும் பிரித்துப் பார்த்தது இல்லை. அவர்களை சம மரியாதையோடு சகோதர, சகோதரிகளாகத்தான் ஏற்றுக்கொள்கிறோம்.''</p>
<p class="content"><span style="color: #0000ff">''தமிழக - இலங்கை மீனவர்கள் கூட்டு பேச்சுவார்த்தை நடந்துகொண்டிருக்கும் நிலையில், தமிழக மீனவர்களை இலங்கை கடற்படை தாக்கி கைதுசெய்கிறதே?</span></p>
<p class="content">''இலங்கையில் ராஜபக்ஷே அரசும் இந்தியாவில் காங்கிரஸ் அரசும் இருக்கும்வரை இலங்கைத் தமிழர்கள், தமிழக மீனவர்கள் பிரச்னைகளுக்குத் தீர்வே ஏற்படாது. இலங்கையில் நடந்த தமிழினப் படுகொலைக்கு ராஜபக்ஷே மட்டுமல்ல... மன்மோகன் சிங், சோனியா காந்தி, ராகுல் காந்தி எல்லாருமே காரணம். எங்கே தங்களுடைய ரகசியங்கள் வெளியாகிவிடுமோ என்ற அச்சம் உள்ளதால், அவர்களால் ராஜபக்ஷேவைத் தட்டிக் கேட்க முடியாது. மத்தியில் நரேந்திர மோடி ஆட்சியில், இலங்கைத் தமிழர்கள் பிரச்னைக்குத் தீர்வு காண்போம். வங்கக்கடலில் சுதந்திரமாக தமிழக மீனவர்கள் மீன் பிடிக்க உத்தரவாதம் பெற்றுத்தருவோம். மீனவர்கள் நலன் காக்க மத்திய மந்திரி சபையில் மீன்வளத் துறை அமைச்சரை உருவாக்குவோம்.''</p>
<p class="content"><span style="color: #0000ff">''2ஜி ஸ்பெக்ட்ரம் விவகாரம் மீண்டும் விஸ்வரூபம் எடுத்துள்ளதே?''</span></p>
<p class="content">''பி.ஜே.பி. ஆட்சிக்கு வந்துவிடக் கூடாது என்று காங்கிரஸ் - ஆம் ஆத்மி கட்சிகள் பல்வேறு சதி வேலைகளைக் கூட்டாக செய்துவருகிறார்கள். நாடாளுமன்றத் தேர்தல் கூட்டணி பேச்சுவார்த்தைகள் நடந்துகொண்டிருக்கும் நிலையில், இந்த டேப் வெளியாகி இருப்பது பல்வேறு யூகங்களுக்கு வழிவகுக்கிறது. தி.மு.க-வைத் தங்கள் கூட்டணிக்கு இழுக்க காங்கிரஸ் செய்யும் மிரட்டல் தந்திரமாகவும் இருக்கலாம்.''</p>
<p class="content"><span style="color: #0000ff">''ஜெயலலிதா பிரதமர் ஆக வேண்டும் என்று அ.தி.மு.க-வினர் ஆசைப்படுகிறார்களே?''</span></p>
<p class="content">''பிரதமர் ஆக வேண்டும் என்று ஆசைப்பட அவரவருக்கு உரிமை உண்டு. நாடும் நாட்டு மக்களும் நன்றாக இருக்க நரேந்திர மோடி பிரதமராக வர வேண்டும். அப்போதுதான் மக்களுக்கு மகிழ்ச்சி. 2014-ல் நரேந்திரமோடிதான் இந்தியாவின் பிரதமர். 2016-ல் தமிழக முதல்வர் நாற்காலியை பி.ஜே.பி. அலங்கரிக்கும். இது சத்தியமாக நடந்தே தீரும்!''</p>
<p class="content">- <span style="color: #0000ff">எஸ்.முத்துகிருஷ்ணன் </span></p>
<p class="content">படம்: ஆ.முத்துக்குமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''மண் குதிரையில் ராகுல்... மந்திரவாதி இல்லை மோடி!''</div>
<div class="subtitle1">டி.கே.ரெங்கராஜன் பளிச் விமர்சனம்!</div>
<div class="subtitle2"></div>
<div class="content" style="border-top:1px solid #DDD;">
<p class="content">''நாடாளுமன்றத்தில் கடந்த ஐந்து ஆண்டுகளாக இடதுசாரிகளும், அ.தி.மு.க. உறுப்பினர்களும்  கொள்கையளவில் ஒன்றாகச் செயல்படுகிறார்கள். மத்திய அரசு கொண்டுவந்த மக்கள் விரோதப் பொருளாதாரக் கொள்கைகளை எதிர்ப்பது, கடுமையான விலைவாசி உயர்வைக் கண்டித்து கருத்துக்களைப் பதிவு செய்வது என்று இருவருடைய பணிகளும் ஒன்றாகவே இருந்தது. அந்த வகையில், நாங்கள் அ.தி.மு.க-வுடன் இணைந்து செயல்படுகிறோம். அவ்வளவுதானே தவிர, சந்தர்ப்பவாதத்துடன் அவர்களை ஆதரிக்கவில்லை. விமர்சனங்களுடன் கூடிய நட்பைத்தான் இடதுசாரிகளுடன் வைத்திருக்க முடியும் என்பது எங்களுடன் இருந்தவர்களுக்குத் தெரியும். அந்தவகையில் அ.தி.மு.க. மீதும் நாங்கள் பல விமர்சனங்களை வைத்திருக்கிறோம்!'' - மார்க்சிஸ்ட் கம்யூனிஸ்ட் கட்சி எம்.பி. டி.கே.ரெங்கராஜனை சந்தித்தபோது இப்படித்தான் ஆரம்பித்தார். இவர் கடந்த முறை தி.மு.க. ஆதரவுடன் மாநிலங்களவைக்குச் சென்றவர். இப்போது அ.தி.மு.க. ஆதரவுடன் செல்கிறார்.</p>
<p class="content"> அவரிடம் சில கேள்விகளை முன்வைத்தோம்.</p>
<p class="content"><span style="color: #0000ff">''அ.தி.மு.க. ஆட்சி அந்தளவுக்குச் சிறப்பாக உள்ளதா?'' </span></p>
<p style="text-align: center"><span style="color: #0000ff"><img alt="" align="middle" width="450" height="335" src="http://cdnw.vikatan.com/jv/2014/02/ndmxzj/images/p6.jpg"></span></p>
<p class="content">''நெய்வேலி அனல் மின்நிலையத்தின் பங்குகளை, மத்திய அரசு தனியாருக்கு தாரைவார்க்க முயன்றபோது, மாநில அரசே அந்தப் பங்குகளை வாங்கிக்கொள்ள முன்வந்தது. அண்ணாமலைப் பல்கலைக்கழக்கத்தை அரசுடைமை ஆக்கியது. மாணவர்களுக்கு லேப்டாப் வழங்கியது என்று மாநில அரசின் செயல்பாடுகள் ஆரோக்கியமானவை. மாநில அரசுக்கு இருக்கும் அதிகாரத்தை வைத்துக்கொண்டு இவ்வளவு விஷயங்களைச் செய்வது உண்மையிலேயே பெரிய விஷயம்தான். அதேசமயம் டாஸ்மாக் கடைகளின் நேரத்தைக் குறைக்க வேண்டும் என்று நாங்கள் தொடர்ந்து வலியுறுத்தி வருகிறோம். விரைவில் மத்திய அரசாங்கம் ஐரோப்பிய யூனியனுடன் இணைந்து வெளிநாட்டு சாராயத்தை அறிமுகப்படுத்தப்போகிறது. எனவே, சாராய விற்பனையைத் தடுக்க முடியாது. நேரத்தைக் குறைக்கலாம்!''</p>
<p class="content"><span style="color: #0000ff">''ஆம் ஆத்மியின் வெற்றியை எப்படிப் பார்க்கிறீர்கள்?'' </span></p>
<p class="content">''ஆம் ஆத்மி பெற்ற வெற்றி ஒன்றரை வருடத்தில் கிடைத்த வெற்றி அல்ல. என்.ஜி.ஓ-க்கள் பல வருடங்களாகத் திட்டமிட்டு செய்த வேலைக்குக் கிடைத்த வெற்றி. இந்த வெற்றியை வைத்து ஒரு கட்சியின் பலத்தை எடைபோட முடியாது. வெற்றியும் தோல்வியும் ஜனநாயகத்தின் ஒரு அம்சம். காங்கிரஸும், பி.ஜே.பி-யும் ஆட்சியில் இல்லாத எத்தனையோ மாநிலங்கள் இன்னும் இருக்கிறதே! அதை வைத்து அவர்களின் பலத்தை எடைபோட முடியுமா? கடந்த 10 ஆண்டுகளில் உலகச் சூழல் மாறியுள்ளது. அதையட்டி இந்திய அரசியல் சூழலும் மாறியுள்ளது. இதனால் அனைத்துக் கட்சிகளின் வளர்ச்சிப் போக்கிலும் ஒரு தேக்க நிலை உருவாகியுள்ளது. இதைப் புரிந்துகொண்டு, அவற்றை சரிசெய்வதற்கான திட்டத்தை எங்கள் கட்சி உருவாக்கியுள்ளது. அதன் பலன் கிடைக்க இன்னும் 10 ஆண்டுகள் ஆகும்!''</p>
<p class="content"><span style="color: #0000ff">''ஆனால், மோடியையும்  ராகுல் காந்தியையும் பிரதமர் ஆக்க பலமான பிரசாரம் நடக்கிறதே?'' </span></p>
<p class="content">''பெருமுதலாளிகளின் மெயில் ஐ.டி. நரேந்திர மோடி. மோடியால் எந்தப் பலனும் ஏற்படப்போவது இல்லை. ஏனென்றால், அவர் ஒன்றும் மந்திரவாதி இல்லை; அவர் கையில் மந்திரக்கோலும் இல்லை. ஹிட்லர்கூட மக்கள் ஆதரவோடுதான் ஆட்சிக்கு வந்தார். அதன் பிறகு மக்கள் அவரைப் புரிந்துகொண்டார்கள். அதுபோன்ற நிலை இனி வந்துவிடக் கூடாது என்பதுதான் இடதுசாரிகளின் நோக்கம்.</p>
<p class="content">ராகுலைப் பொறுத்தவரை மண் குதிரையை நம்பி ஆற்றில் இறங்கியிருக்கிறார். அவராலும் ஒன்றும் செய்ய முடியாது.''</p>
<p class="content"><span style="color: #0000ff">''ஜெயலலிதா பிரதமர் ஆவாரா?'' </span></p>
<p class="content">''மாநில முதலமைச்சராக இருப்பவர் பிரதமராக வர முடியும். அப்படி அவர் பிரதமராக வந்தால், மாநிலங்களின் கஷ்டங்களை உணர்ந்திருக்கும் காரணத்தால், அவர் சார்ந்த மாநிலத்துக்கு மட்டுமல்லாமல் எல்லா மாநிலங்களுக்கும் நன்மை செய்வார். ஆனால், யார் பிரதமர் என்பதை இப்போதே யாராலும் தீர்மானிக்க முடியாது. தீர்மானிக்கவும் கூடாது. ஏனென்றால், அது நம்பர் கால்குலேஷன். தேர்தல் வெற்றிக்குப் பிறகு, பலவேறு மாநிலங்களில் இருந்து வருபவர்களை ஒன்றிணைத்து செய்ய வேண்டிய பணி. இன்னார்தான் பிரதமர் என்று நாங்கள் சொல்லவில்லை.''</p>
<p class="content"><span style="color: #0000ff">''டி.கே.ரெங்கராஜன் என்றாலே அவர் ஒரு மேட்டுக்குடிகளுக்கான கம்யூனிஸ்ட் என்று விமர்சனம் வருகிறதே?'' </span></p>
<p class="content">''திட்டமிட்டுப் பரப்பப்படும் குற்றச்சாட்டு. என் வாழ்நாளில் தொழிலாளர்களின் தோழனாகத்தான் இன்று வரை இருந்து வருகிறேன். சமுதாயத்தில் எல்லாத் தரப்பு மக்களுடனும் தொடர்புவைத்திருக்க வேண்டியது ஒரு கம்யூனிஸ்டின் கடமை. நானும் என் சக தோழர்களும் அதை எப்போதும் சரியாகக் கடைப்பிடித்து வருகிறோம். எனவே, இந்தக் குற்றச்சாட்டை எங்கள் இயக்கத்தை ஏற்றுக்கொள்ளாதவர்கள்கூட ஏற்றுக்கொள்ள மாட்டார்கள்!''</p>
<p class="content">- <span style="color: #0000ff">ஜோ.ஸ்டாலின் </span></p>
<p class="content">படம்: ப.சரவணகுமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இது ஜெயிக்கப்போற தேர்தல்.. ஒழுங்கா வேலையைப் பாருங்க!</div>
<div class="subtitle1">கலகல வைகோ</div>
<div class="subtitle2"></div>
<div class="content" style="border-top:1px solid #DDD;">
<p class="content">அ.தி.மு.க-வைப்போலவே ம.தி.மு.க-வும் பேனர்களைக் கட்டி உற்சாகத்தைக் காட்டி​விட்டது.</p>
<p class="content"> 'தமிழர்களின் நம்பிக்கையே! ஈழத்தின் ஒரே கையிருப்பே! வருங்கால முதல்வரே!’ என்று வழியெங்கும் ஃப்ளெக்ஸ் பேனர்களோடு களைகட்டியிருந்தது ம.தி.மு.க-வின் பொதுக்குழு. சென்னையில் கடந்த 4-ம் தேதி வானகரம் ஸ்ரீவாரு வெங்கடாசலபதி பேலஸ் மண்டபத்தில் நடந்த பொதுக்குழு கூட்டத்துக்கு வைகோவின் மனைவி ரேணுகாவும் வந்திருந்தார்.</p>
<p class="content">பலத்த கைதட்டலுக்கு இடையே மைக் பிடித்த வைகோ, அனைவருக்கும் வணக்கம் வைத்துவிட்டு அப்படியே நின்றுவிட்டாராம். ''எனக்கு பேச வரவில்லை'' என்று சொல்லியிருக்கிறார்!</p>
<p class="content">''ஆயிரம் சோதனைகள் அலை அலையாக வந்தால், எனக்கு பேச்சு கடல்மடை திறந்ததுபோல் வரும். ஆனால், மகிழ்ச்சியில் பேச்சு வரவில்லை. 15 கிலோமீட்டர் தூரத்துக்கு கொடியும் தோரணமும் கட்டியிருப்பதைப் பார்க்கும்போது நாம் அனைத்துத் தொகுதியிலும் வென்றுவிட்டோமோ என்ற சந்தேகமே எனக்கு வந்துவிட்டது. இனி, நமக்கு நல்ல காலம் பிறந்துவிட்டது. இந்தத் தேர்தலில் நாம் பி.ஜே.பி. அணியில் இருக்கிறோம். அந்த அணி பெரும்பான்மை பெற்று மத்தியில் ஆட்சியை அமைக்கும். இதனை நினைத்தால் மகிழ்ச்சியாகத்தான் இருக்கிறது.</p>
<p style="text-align: center"><img align="middle" width="585" height="289" alt="" src="http://cdnw.vikatan.com/jv/2014/02/ndmxzj/images/p24.jpg"></p>
<p class="content">நான் கனவு காணவில்லை. நிஜத்தைத்தான் சொல்கிறேன். 2011 சட்டமன்றத் தேர்தலில் நாம் போட்டியிடவில்லை. இந்தத் தேர்தலில் போட்டியிடுகிறோம். 'கட்சி என்று இருந்தால், போட்டியிடத்தான் வேண்டும்’ என்று 2011-ல் சிலருக்கு வருத்தம் இருக்கலாம். ஆனால், போட்டியிடாததுதான் சரியானது. தேர்தலில் பங்கேற்பது இல்லை என்று நாம் முடிவெடுத்த பிறகுதான், கட்சிக்குப் பொதுமக்கள் மத்தியில் மரியாதையே வந்தது. அதற்கு முந்தைய 2006 தேர்தலில் நாம் அ.தி.மு.க-வுடன் இணைந்து போட்டியிட்டதால், நம்முடைய நாணயம் கேள்விக்குறி ஆனது. 2011-ல் அ.தி.மு.க. கூட்டணியைப் புறக்கணித்ததால், நம்முடைய நாணயம் தப்பியது. அதற்கு முன் தி.மு.க-வுடன் கூட்டணி வைத்ததால், நம்முடைய நம்பிக்கை கேள்விக்குறி ஆனது. கடந்த ஐந்து ஆண்டுகளாகத்தான் நம்முடைய கட்சிக்கு பொதுமக்கள் மத்தியில் உண்மையான அன்பும் ஆதரவும் பெருகியுள்ளது.</p>
<p class="content">நம்முடைய ஒரே லட்சியம், காங்கிரஸை ஆட்சியை விட்டு இறக்குவது. மீண்டும் ஆட்சிக்கே வரமுடியாமல் ஆக்குவது. காங்கிரஸ் ஆட்சி மட்டுமல்ல, காங்கிரஸ் வெளியில் இருந்து ஆதரிக்கும் ஆட்சிகூட வரக் கூடாது. இதுதான் நம்முடைய லட்சியம். அதற்கு பி.ஜே.பி--யுடன் கூட்டணி வைப்பதைவிட வேறு வழி கிடையாது. மாநிலக் கட்சிகளோடு சேர்ந்து இடதுசாரிகள் அமைக்கும் கூட்டணியில் சேரலாமே என்று சிலர் நினைக்கக் கூடும். அவர்களும் தேர்தலுக்குப் பிறகு காங்கிரஸ் ஆதரவுடன் ஆட்சி அமைக்கத்தான் முயற்சிப்பார்கள். எனவே, அதற்கு நாம் இடம்தரக் கூடாது. காங்கிரஸை வீழ்த்த வேண்டும் என்று நினைக்கிற தமிழ் ஆதரவாளர்கள், பி.ஜே.பி-யுடன் நாம் கூட்டணி வைப்பதை விமர்சிக்கிறார்கள். அவர்களை நான் குறை சொல்லவில்லை. ஆனால், பி.ஜே.பி-யுடன் சேராமல் எப்படி காங்கிரஸை வீழ்த்த முடியும் என்பதற்கு ஏதாவது வழி இருந்தால் சொல்லுங்கள்?</p>
<p class="content">நாம் எந்தக் கூட்டணியில் இருந்தாலும் அடிப்படை லட்சியங்களை விட்டுத்தர மாட்டோம். இந்திய ராணுவத்தில் இருக்கும் இஸ்லாமிய வீரர்களுக்கு வெள்ளிக்கிழமை மதியம் தொழுகை செய்வதற்கு நேர ஒதுக்கீடு வாங்கிக்கொடுத்தவன் இந்த வைகோ. பொது சிவில் சட்டம் கொண்டுவரப்பட்டபோது நான் பி.ஜே.பி. கூட்டணியில் இருந்தேன். ஆரம்ப நிலையில் அந்தச் சட்டத்தை எதிர்த்தேன். 'கூட்டணியில் இருந்துகொண்டு சட்டத்துக்கு எதிராக வாக்களிக்கக் கூடாது. அதனால், வெளி​நடப்பு செய்துவிட்டால் நல்லது’ என்று அமைச்சர் பிரமோத் மகாஜன் சொன்னபோது... அதனை மறுத்து, அந்தச் சட்டத்தை எதிர்த்து வாக்களித்தவன் நான்.</p>
<p class="content">காங்கிரஸுடனும் நாம் கூட்டணி வைத்துள்ளோம். அதற்காக அமைச்சர் பதவிகளை வாங்கிக்கொண்டு சும்மா இருக்கவில்லை. இந்தியாவுக்கும் இலங்கைக்கும் ராணுவ ஒப்பந்தம் வரப்போகிறது என்று கேள்விப்பட்டதும், பிரதமர் மன்மோகன் சிங்கை சந்தித்து தடுத்தேன். 17 முறை அவரைச் சந்தித்து இலங்கைக்கு எந்த உதவியும் செய்யாதீர்கள் என்று கேட்டுக்கொண்டேன். ஆனால், காங்கிரஸ் அரசு மறைமுகமாக உதவிகள் செய்தது. 'இனி தமிழ் மக்கள் காங்கிரஸை மன்னிக்கவே மாட்டார்கள். இந்தப் பாவத்தை மறக்க மாட்டார்கள்’ என்று மன்மோகனுக்குக் கடிதம் கொடுத்துவிட்டு வந்தேன். நாம் மறக்கவும் இல்லை, மன்னிக்கவும் மாட்டோம் என்பதை காங்கிரஸுக்கு உணர்த்துவதற்கான தேர்தல் இது'' என்று விளக்கம் கொடுத்தாராம் வைகோ.</p>
<p class="content">''பி.ஜே.பி-யுடன் கூட்டணி வைத்திருக்கிறோம், நிறைய பணம் கிடைக்கும், செலவு செய்யலாம் என்று நினைக்காதீர்கள். பணம் இல்லை. தேவையான அவசியமான செலவுகளை மட்டும் செய்யுங்கள். ஒரு கட்சி 5,000 தரப்போகிறதாம். இன்னொரு கட்சி 2,000 தரப்போகிறதாம். நம்மால் எதையும் கொடுக்க முடியாது. நீங்கள் உண்மையான உழைப்பை கொடுத்தால் போதும். எத்தனையோ நிர்வாகிகள் இதுவரை வேலைபார்க்காமல் இருந்துள்ளீர்கள். அது போகட்டும். இது ஜெயிக்கப்போகிற தேர்தல். அதனாலாவது வேலை பாருங்கள்!'' என்று ஜோக் அடித்து முடித்தாராம் வைகோ.</p>
<p class="content">- <span style="color: #0000ff">எஸ்.முத்துகிருஷ்ணன்</span>, படம்: எம்.உசேன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கழுகார் பதில்கள்!</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #0000ff">ஆர்.பாஸ்கரன்,</span> பவித்திர மாணிக்கம்.</p>
<p class="content"> <span style="color: #ff6600"><img hspace="2" alt="" vspace="2" align="absMiddle" width="26" height="35" src="http://cdnw.vikatan.com/jv/2014/02/ndmxzj/images/question.jpg">'நாளை நமதே; நாற்பதும் நமதே’ என்று நம்பிக்கையுடன் சொல்லிவந்த ஜெயலலிதா, கம்யூனிஸ்ட்களுடன் கூட்டுச் சேர்ந்துதான் அதனை அடைய வேண்டுமா? </span></p>
<p style="text-align: center"><span style="color: #ff6600"><img alt="" align="middle" width="600" height="227" src="http://cdnw.vikatan.com/jv/2014/02/ndmxzj/images/p8a.jpg"></span></p>
<p class="content">'40 தொகுதிகளிலும் வெற்றி பெற வேண்டும் என்பதுதான் எங்களுடைய இலக்கு. அதற்காகவே இந்திய கம்யூனிஸ்ட், மார்க்சிஸ்ட் கம்யூனிஸ்ட் ஆகிய கட்சிகளுடன் இணைந்து செயல்பட உள்ளோம்’ என்று ஜெயலலிதா சொல்லியிருக்கிறார். இப்படி கூட்டு சேருவதில் பெருமைப்படுவதாகவும் சொல்லியிருக்கிறார். இவர்களால் தமிழகத்தில் என்ன பயன் ஏற்படும் என்பதைவிட அகில இந்திய அளவில் கிடைக்கும் நலன்களைத்தான் ஜெயலலிதா முக்கியமாகக் கருதுகிறார். ஆட்சி அமைக்கும் பலத்தை காங்கிரஸ் பெறாமல் இருந்து, ஓரளவு கணிசமான இடங்களை இடதுசாரி அணி பெற்றிருந்தால், அவர்களை வெளியில் இருந்து காங்கிரஸ் ஆதரிக்கும். அப்போது தனக்கான முக்கியத்துவம் அதிகம் ஆகும். அப்போது தன்னுடைய பெயரை முன்மொழிவதற்கு இடதுசாரித் தலைவர்கள் வேண்டும் என்பதற்காகத்தான், அவர்களைத் தனது அணியில் ஜெயலலிதா இணைத்துக் கொண்டுள்ளார்.</p>
<p class="content">பிரகாஷ் காரத் போயஸ்கார்டன் வந்தபோது, 'உங்கள் அணி வெற்றி பெற்றால், யார் பிரதமர்?’ என்று ஒரு நிருபர் கேட்டார். அப்போது காரத் கையில் மைக் இருந்தது. அவசர அவசரமாக அவரது கையில் இருந்து மைக்கை வாங்கிய ஜெயலலிதா, 'அடுத்த பிரதமர் யார் என்று விவாதிப்பதற்கு இது சரியான நேரம் இல்லை. தேர்தல் முடிவுகள் வெளியான பிறகே அது குறித்து விவாதிக்க முடியும்’ என்று சொல்லி முற்றுப்புள்ளி வைத்தார். காரத் ஏதாவது சொல்லி இருந்தால் அது சர்ச்சைக்கு இடமளித்திருக்கக் கூடும் என்பதால், தவிர்த்தார். தேவகவுடா மாதிரி காரத் பேசவில்லை என்பதை நினைத்து, ஜெயலலிதா தவித்திருக்கலாம்.</p>
<p class="content"> <span style="color: #0000ff">கே.வெங்கட்</span>, விழுப்புரம்.</p>
<p class="content"><span style="color: #ff6600"><img hspace="2" alt="" vspace="2" align="absMiddle" width="26" height="35" src="http://cdnw.vikatan.com/jv/2014/02/ndmxzj/images/question.jpg">விஜய டி.ராஜேந்தர் இப்போது எந்தக் கட்சியில் இருக்கிறார்? </span></p>
<p class="content">  தி.மு.க-வில்! அதாவது லட்சிய தி.மு.க-வில்! விஜய டி.ராஜேந்தரை ஆற்காடு வீராசாமி சந்திக்க வந்தது உண்மை. அதன் பிறகு அவர்கள் இருவரும் கருணாநிதியைச் சந்தித்ததும் உண்மை. நேரில் சந்தித்ததும் இருவரும் மனம் உருகியதும் உண்மைதான். அதற்காகக் கட்சியைக் கலைத்துவிட்டு, தி.மு.க-வில் இணையும் எண்ணம் ராஜேந்தருக்கு இல்லை. விரும்பி அவர் சேர்ந்தாலும் அவரை ஏற்றுக்கொள்ளும் எண்ணம் ஸ்டாலினுக்கும் இல்லை.</p>
<p class="content"> <span style="color: #0000ff">இ.பா.ஹரிராமகிருஷ்ணன்,</span><span style="color: #ff6600"> </span>இசையனூர்.</p>
<p class="content"><span style="color: #ff6600"><img hspace="2" alt="" vspace="2" align="absMiddle" width="26" height="35" src="http://cdnw.vikatan.com/jv/2014/02/ndmxzj/images/question.jpg">'ஜெயலலிதா பிரதமர் ஆனால் மகிழ்ச்சி’ என்கிறாரே சீமான்? </span></p>
<p class="content">அதில் ஆச்சர்யம் என்ன இருக்கிறது? 'இலை மலர்ந்தால், ஈழம் மலரும்’ என்று சொன்னவர்தானே!</p>
<p class="content"> <span style="color: #0000ff">மு.நடராஜன்,</span> திருப்பூர்-7.</p>
<p class="content"><span style="color: #ff6600"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/ndmxzj/images/question2.jpg">அண்ணா ஹசாரேவை பெரியாருக்கும் அரவிந்த் கெஜ்ரிவாலை அண்ணாவுக்கும் ஒப்பிட்டு தமிழருவி மணியன் பேசியிருக்கிறாரே? </span></p>
<p class="content">தேர்தல் அரசியல் வேண்டாம் என்றார் பெரியார். கொள்கைகளை அமல்படுத்த அரசியலில் இறங்கியாக வேண்டும் என்றார் அண்ணா. அந்த அடிப்படையில் அண்ணா ஹசாரேவையும் அரவிந்த் கெஜ்ரிவாலையும் ஒப்பிட்டு தமிழருவி மணியன் பேசியிருக்கலாம். மற்றபடி அவர்கள் இருவருக்கும் இவர்கள் இருவருக்கும் எந்த ஒற்றுமையும் இல்லை.</p>
<p class="content">பெரியாரும் அண்ணாவும் சமூக, அரசியல், பொருளாதாரக் களத்தில் அனைத்து விஷயங்களுக்காகவும் கருத்துச் சொன்னவர்கள். போராட்டம் நடத்தியவர்கள். தீர்வு சொல்லியவர்கள். ஆனால் ஹசாரேவும் கெஜ்ரிவாலும் இன்னும் நிர்வாக ஊழலைத் தாண்டி, வேறு விஷயங்கள் பற்றி கருத்தே சொல்லவில்லையே!</p>
<p class="content"> <span style="color: #0000ff">எஸ்.கோபாலன்,</span> நங்கநல்லூர்.</p>
<p class="content"><span style="color: #ff6600"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/ndmxzj/images/question2.jpg">தேர்தலுக்கு முன்பு ஹீரோவாகப் பார்க்கப்படும் தே.மு.தி.க., தேர்தலுக்குப் பிறகு..? </span></p>
<p class="content">படம் ஃபெயில் ஆனாலும் ஹீரோக்களின் மவுசு குறைவது இல்லை. அடுத்த படத்துக்கு தயார் ஆவது போல அடுத்த தேர்தல் பற்றி பேச ஆரம்பித்துவிடுவார் விஜயகாந்த்.</p>
<p class="content">இப்போதுகூட, 'நமது இலக்கு 2016 தான். இந்தத் தேர்தல் அல்ல’ என்று சொல்லியிருக்கிறாரே!</p>
<p class="content"> <span style="color: #0000ff">என்.காளிதாஸ்</span>, அண்ணாமலை நகர்.</p>
<p class="content"><span style="color: #ff6600"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/ndmxzj/images/question2.jpg">சட்டமன்ற வருகைப் பதிவேட்டில் கையெழுத்துப் போட்டுவிட்டு விஜயகாந்த் கிளம்பிச் சென்றது பற்றி..? </span></p>
<p class="content">அரசு ஊழியர்கள், ஆசிரியர்கள் இதனைப் பார்த்துப் பொறாமைப்பட்டு இருப்பார்கள்... நம்மால் இப்படிச் செய்ய முடியாதே என்று!</p>
<p class="content">  எந்தக் காரணமாக இருந்தாலும் ஒரு சட்டமன்ற உறுப்பினர், அதுவும் எதிர்க்கட்சித் தலைவர் சபைக்கு வராமல் இருப்பதும் கையெழுத்துப் போட்டுவிட்டு வெளியே போவதும் நியாயமானது அல்ல.</p>
<p class="content">முஸ்லிம் லீக் தலைவர்களில் ஒருவரான பனாத்வாலா பற்றிச் சொல்வார்கள். ஒருநாள்கூட சபைக்கு வராமல் அவர் இருக்க மாட்டாராம். உள்ளே வந்தால் ஒரு நிமிடம்கூட வெளியேயும் செல்ல மாட்டாராம். 'அவை நடவடிக்கைகள் இன்று முடிந்தன’ என்று அறிவிக்கப்பட்ட பிறகுதான் போவாராம்.</p>
<p class="content">நாடாளுமன்றமோ, சட்டமன்றமோ அது ஆண்டுக்கு கூடுவதே இரண்டு மாதங்களுக்கும் குறைவான காலம்தான். அந்த நடவடிக்கையில்கூட பங்கேற்காமல் வேறு என்ன வேலை இருக்கிறது வெளியில்?</p>
<p class="content"> <span style="color: #0000ff">ரேவதிப்ரியன்</span>, ஈரோடு-1.</p>
<p class="content"><span style="color: #ff6600"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/ndmxzj/images/question2.jpg">'நான் கேட்ட 10 கேள்விகளில் ஐந்து கேள்விகளுக்குப் பதில் சொல்லியதால்தான் இந்த அரசைப் பாராட்டுகிறேன்’ என்று சொல்லியிருக்கிறாரே தே.மு.தி.க-வில் இருந்து பிரிந்து வந்த அருண்பாண்டியன்? </span></p>
<p class="content">இவர் மாநில அரசைப் பாராட்டுவது இருக்கட்டும். அவர் தனக்கு வாக்களித்த பேராவூரணி தொகுதிக்கு மாதத்துக்கு ஐந்து நாட்களாவது போகட்டும். போனால்தான் அவரது தொகுதி மக்கள் ஓரளவு பாராட்டுவார்கள்.</p>
<p class="content"> <span style="color: #0000ff">எஸ்.ராமசாமி,</span> குட்டைதயிர்பாளையம்.</p>
<p class="content"><span style="color: #ff6600"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/ndmxzj/images/question2.jpg">'ஊழல் என்பது இந்தியாவில் மட்டும் இல்லை. உலகம் முழுவதும் இருக்கிறது’ என்கிறாரே ப.சிதம்பரம்? </span></p>
<p class="content">மற்ற நாடுகளில் இருக்கும் ஊழல்களை அந்த நாடு பார்த்துக்கொள்ளட்டும். இந்திய ஊழல்களைப் பற்றி நாம் பேசுவோம். ப.சிதம்பரம் இந்தியாவுக்கு மட்டும்தானே பட்ஜெட் போடுகிறார்? உலகத்துக்கே பட்ஜெட் போடுகிறாரா என்ன?</p>
<p class="content"> <span style="color: #0000ff">லட்சுமிகாந்தம், </span>வேலூர் (நாமக்கல்).</p>
<p class="content"><span style="color: #ff6600"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/ndmxzj/images/question2.jpg">உளுந்தூர்பேட்டை எப்படி? </span></p>
<p class="content">தே.மு.தி.க-வுக்குக் கூடிய கூட்டத்தைப் பார்த்து, தி.மு.க-வுக்கு ஏக்கம். கூட்டணி பற்றி அறிவிக்காததால், பி.ஜே.பி-க்கு ஏமாற்றம். இன்னும் சஸ்பென்ஸை நீட்டித்ததால், காங்கிரஸுக்குத் திருப்தி.</p>
<p class="content"> <span style="color: #0000ff">பி.எஸ்.பூவராகவன்</span>, படியூர்.</p>
<p class="content"><span style="color: #ff6600"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/ndmxzj/images/question2.jpg">'தி.மு.க-வை வலுவூட்டவே திருச்சி மாநாடு’ என்கிறாரே கருணாநிதி? </span></p>
<p class="content">இன்றைய சூழ்நிலையில் எல்லா மாவட்டங்களிலும் மாநில மாநாடு நடத்தினால்தான் கட்சியை வலுவூட்ட முடியும். அந்த அளவுக்கு பலவீனம் ஆகிக்கொண்டு இருக்கிறது கட்சி.</p>
<p style="text-align: center"><img alt="" align="middle" width="600" height="74" src="http://cdnw.vikatan.com/jv/2014/02/ndmxzj/images/question1.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''தேர்தலே நடத்தாமல் நிர்வாகிகளைத் தேர்வு செய்வதா?''</div>
<div class="subtitle1">கோர்ட்டுக்குப் போன தி.மு.க. கட்சித் தேர்தல்!</div>
<div class="subtitle2"></div>
<div class="content" style="border-top:1px solid #DDD;">
<p class="content">தி.மு.க. தலைவர் கருணாநிதிக்கு அடுத்த பிரச்னை நெல்லையில் இருந்து கிளம்பியிருக்கிறது!</p>
<p class="content"> நெல்லை மாவட்டம் தென்காசியைச் சேர்ந்தவர் முகம்மது உசேன். 85 வயதான இவர், சிறு வயது முதலாகவே தி.மு.க-வில் உறுப்பினராக இருக்கிறார். சமீபத்தில் தி.மு.க-வில் நடந்த உட்கட்சித் தேர்தல் விவகாரத்தில் முகம்மது உசேன் புறக்கணிக்கப்பட, கடுப்படைந்த அவர் நீதிமன்றத்துக்குப் போய்விட்டார். அந்த வழக்கில் நேரில் ஆஜராகுமாறு தி.மு.க. தலைவர் கருணாநிதி, பேராசிரியர் அன்பழகன் ஆகியோருக்கு நீதிமன்றம் உத்தரவிட்டுள்ளது.</p>
<p class="content">முகம்மது உசேனைச் சந்தித்தோம். ''எனக்கு சின்ன வயதில் இருந்தே தி.மு.க-வைப் பிடிக்கும். வார்டு செயலாளராக 15 வருடமும், மாவட்டப் பொறுப்புக் குழுவில் மூன்று வருடமும் இருந்துள்ளேன். எல்லாமே ஜனநாயக முறைப்படி நடக்கும் தி.மு.க-வில் உட்கட்சி தேர்தல் முறையாக நடக்கவில்லை. <img align="right" width="231" height="400" alt="" src="http://cdnw.vikatan.com/jv/2014/02/ndmxzj/images/p34.jpg">அதனால்தான் நான் நீதிமன்ற படியேற வேண்டிய நிலைக்குத் தள்ளப்பட்டேன்.</p>
<p class="content">'தமிழகம் முழுவதும் உள்ள வார்டு கிளை, வட்ட கிளைக் கழகத் தேர்தல் 2013 ஆகஸ்ட் 18-ம் தேதி முதல் 27-ம் தேதி வரை நடக்கும்’ என முரசொலியில் அறிவிப்பு வெளியானது. ஒவ்வொரு மாவட்டத்துக்கும் தேர்தலை நடத்தும் பொறுப்பாளர்களாக கட்சியின் முக்கிய நிர்வாகிகள் நியமிக்கப்பட்டார்கள். நெல்லை மாவட்டத்தில் தேர்தலை நடத்தும் பொறுப்பாளராக திருவள்ளூர் மாவட்ட தி.மு.க-வின் துணைச் செயலாளரான தி.வா.விஸ்வநாதனை தேர்தல் ஆணையராக கட்சி மேலிடம் நியமித்தது.</p>
<p class="content">கட்சியில் நீண்டகாலமாக செயல்பட்டுவரும் நான் 14-வது வார்டுக்கான அவைத் தலைவர் பொறுப்புக்கு வேட்புமனுத் தாக்கல் செய்தேன். வேறு சிலரும் அதே பொறுப்புக்கு மனுத் தாக்கல் செய்தனர். தேர்தல் நடத்தப்படும் என்று விஸ்வநாதன் அறிவித்தார். ஆனால், பிப்ரவரி 1-ம் தேதியிட்ட முரசொலியில் <img align="left" width="138" height="222" alt="" src="http://cdnw.vikatan.com/jv/2014/02/ndmxzj/images/p35.jpg">ஏற்கெனவே தேர்தல் நடத்தப்படாமல் விடுபட்ட கிளைகளுக்கு பிப்ரவரி 4 முதல் 6-ம் தேதி வரை தேர்தல் நடத்தப்படும் என அறிவிக்கப்பட்டது.</p>
<p class="content">அதில் தென்காசி நகரத்தில் உள்ள வார்டுகள் மட்டும் இடம்பெறவில்லை. விஸ்வ நாதனை தொடர்புகொண்டு கேட்டேன். அவரோ, 'தேர்தல் எல்லாம் நடத்தி முடிச்சாச்சு. ஓரிரு நாளில் முறைப்படி அறிவிப்பு வெளிவரும்’ என்று சொன்னார். உட்கட்சி ஜனநாயகத்தை குழிதோண்டி புதைக்கும் வகையில், தேர்தலை நடத்தாமல் அவர்களாகவே நிர்வாகிகளை நியமிப்பது எப்படி சரியாகும்? இந்த விவகாரத்தில் நியாயம் கிடைக்க வேண்டும் என்பதற்காகவே நீதிமன்றத்துக்கு போனேன்'' என்றார் காட்டமாக.</p>
<p class="content">முகம்மது உசேனுக்காக இந்த வழக்கை தாக்கல்செய்துள்ள வழக்கறிஞர் இசக்கிதுரை, ''இந்த வழக்கில் எங்கள் தரப்பு நியாயத்தை ஏற்றுக்கொண்ட நீதிபதி, 'கருணாநிதி, அன்பழகன், தேர்தல் பொறுப்பாளரான விஸ்வநாதன் ஆகியோர் மார்ச் 3-ம் தேதி நீதிமன்றத்தில் ஆஜராக வேண்டும்’ என்று உத்தரவிட்டு இருக்கிறார்'' என்றார்.</p>
<p class="content">இதற்கிடையே, தென்காசி நகர உட்கட்சி தேர்தலில் முறைகேடு நடந்திருப்பதைக் கண்டித்து போஸ்டர்கள் ஒட்டப்பட்டு உள்ளன. கட்சி மேலிடத்தில் இருந்து முகம்மது உசேனை சமாதானப்படுத்தும் முயற்சிகளும் நடந்தது. மறுநாள் நம்மை தொடர்புகொண்ட முகம்மது உசேன், ''கட்சி மேலிடத்தில் இருந்து எட்டு பேர் கொண்ட குழு என்னிடம் பேசினார்கள். தேர்தலை நியாயமாக நடத்துவதாக உறுதியளித்துள்ளனர். வழக்கு விசாரணைக்கு வரும்போது வாபஸ் வாங்கத் திட்டமிட்டுள்ளேன்'' என்றார்.</p>
<p style="text-align: center"><img align="middle" width="388" height="306" alt="" src="http://cdnw.vikatan.com/jv/2014/02/ndmxzj/images/p34a.jpg"></p>
<p class="content">நீதிமன்றம் வரை போனதால் இந்த விஷயம் வெளிச்சத்துக்கு வந்துள்ளது. மாநிலம் முழுக்க இன்னும் இதுபோல எவ்வளவோ நிர்வாகிகள் மனதுக்குள் அல்லவா புழுங்கிக்கொண்டிருப்பார்கள். குடும்பத்தை மட்டுமல்ல... கட்சியையும் கருணாநிதி கவனித்தால் நல்லது!</p>
<p class="content">- <span style="color: #0000ff">ஆண்டனிராஜ் </span></p>
<p class="content">படங்கள்: எல்.ராஜேந்திரன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அப்பாவைப் பார்த்தால் பயம்... என்னவென்று கேட்காமலேயே அடித்துவிடுவார்!</div>
<div class="subtitle1"></div>
<div class="content" style="border-top:1px solid #DDD;">
<p class="content">பதவி ஆசையும் பண மோகமும் ஒரு குடும்பத்தை சிதைத்துக்கொண்டு இருக்கிறது. ஆனால், பழைய புத்தகங்களைத் தேடினால் அந்தக் குடும்பம் எப்படி அந்நியோன்யமாக இருந்துள்ளது என்பதை உணர முடியும்!</p>
<p class="content"> கருணாநிதியின் அன்பு நண்பர்களில் ஒருவர் குளித்தலை இளமுருகு பொற்செல்வி. அவர் ஆண்டுதோறும் ஜூன் 3-ம் தேதி, 'கலைஞர் பிறந்தநாள் மலர்’ வெளியிடுவார். அதற்கு 'அஞ்சுகம் மலர்’ என்று பெயர். 1970-ம் ஆண்டு அவர் வெளியிட்ட மலரில் 'அண்ணன்’ அழகிரியும், 'தம்பி’ ஸ்டாலினும் எழுதிய கட்டுரைகள் இவை!</p>
<p class="content"><span style="color: #ff6600">மு.க.அழகிரி எழுதி இருப்பது:</span></p>
<p class="content">நான் (அழகிரி) 1950-ம் ஆண்டு இறுதியில் திரு மு.கருணாநிதிக்கும் தயாளு அம்மாளுக்கும் மகனாகப் பிறந்தேன். இப்போது புதுமுக வகுப்பு முடித்துள்ளேன். தன் தந்தையைப்பற்றி எழுதுவதாகச் சொல்லிவிட்டுத் தன்னைப்பற்றி எழுதுகிறானே என்று பலர் நினைப்பார்கள்.</p>
<p style="text-align: center"><img alt="" align="middle" width="595" height="472" src="http://cdnw.vikatan.com/jv/2014/02/ndmxzj/images/p12.jpg"></p>
<p class="content">நான் மிகவும் பூரிப்படைகிறேன். அந்தப் பூரிப்பு நான் கருணாநிதியின் மகன் என்பதற்காகவே தவிர, தமிழக முதலமைச்சரின் மகன் என்பதற்காக அல்ல. நான் என் தந்தைக்கு இரண்டாவது மகன். எனக்கு ஒரு அண்ணனும் இரண்டு தம்பிகளும் ஒரு செல்லத் தங்கையும் உண்டு. எனது அண்ணனுக்கும் தங்கைக்கும் திருமணம் முடிந்துவிட்டது. எனது அண்ணன் முத்துவுக்கு 'அறிவுநிதி’ என்ற ஒரு ஆண் குழந்தையும் உண்டு. என்னைப்பற்றி கேட்கிறீர்களா? எனக்கு இன்னும் திருமணம் ஆகவில்லை!</p>
<p class="content">எனக்கு எனது தந்தையிடம் மிகவும் பயம். அந்த பயத்துக்குக் காரணம் என்னவென்று இதுவரை நான் கண்டுபிடிக்கவில்லை. அவர் முன் நின்று பேசுவதற்குக்கூட நான் மிகவும் அச்சப்படுவேன். பேசும்போது உடம்பெல்லாம் வியர்த்துவிடும். சமீபத்தில் எனது தந்தை கண் சிகிச்சைக்காக மருத்துவமனையில் சேர்க்கப்பட்டிருந்தபோது, நான் ஒருநாள் சென்று பார்த்தேன். அவர் அப்போது என்னிடம் முரசொலியைப்பற்றி சில கேள்விகள் கேட்டார். நான் அதற்கெல்லாம் பதிலளிக்கையில் என் உடம்பெல்லாம் வியர்த்துவிட்டது. அந்த அறையில் குளிர்சாதனம் பொருத்தியிருந்தபோதும் என் உடல் வியர்க்கிறது என்றால், எந்த அளவுக்கு என் தந்தையிடம் எனக்கு பயம் உள்ளது என்று நீங்கள் தெரிந்துகொள்ளுங்கள். எனக்கே என் தந்தையிடம் அவ்வளவு பயம் என்றால், அவருக்குக் கீழ் வேலைசெய்யும் மற்றவர்கள் எவ்வாறுதான் வேலை செய்கிறார்களோ?</p>
<p class="content">ஒருநாள் நான் தலையைக் கோபுரம்போல் தூக்கி வாரியிருந்ததைப் பார்த்துவிட்டார் என் தந்தை. என்னை உடனே அழைத்து ஓர் ஆசனத்தில் உட்காரவைத்தார். அதுதான் என் தந்தையின் முன் உட்காரும் முதல் தடவையாகும். அதுவே கடைசி தடவையாகவும் இருக்கும். பின்பு ஒரு சீப்பை எடுத்து, எனக்கு நேர்வகிடு எடுத்துச் சீவினார். பின், 'இப்போதுதான் நீ என் மகனாகத் தெரிகிறாய்' எனச் சொன்னார்.</p>
<p class="content">நான் எப்போதாவது உண்மைக்குப் புறம்பாகப் பேசுவதாக என்னுடைய தந்தை கருதினால், உடனே தன் பொறுமையை இழந்துவிடுவார். என்ன விஷயம் என்று கேட்காமலே என்னை அடித்துவிடுவார். பிறகு என் அன்னையை அழைத்து, 'அழகிரி சாப்பிட்டானா?’ என்று கேட்பார்.</p>
<p class="content">நமது தெய்வம் அண்ணாவைப்போல் பொறுமையான மனிதர் இவ்வுலகில் யாராகவும் இருக்க முடியாது. இருந்ததும் கிடையாது. ஏன் இப்படி குறிப்பிடுகிறேன் என்றால், ஒருநாள் என் தந்தை என்னையும் எனது அண்ணன் முத்துவையும் அவர்முன் பாடுவதற்காக காஞ்சிபுரத்துக்கு அழைத்துச் சென்றிருந்தார். அந்தப் பாட்டு, எனது தந்தை கதை - வசனம் எழுதிய 'தாயில்லாப் பிள்ளை’ படத்தில் வந்தது. 'வாய்யா, வாய்யா, சின்னையா’ என்ற பாடலாகும். நானும் என் அண்ணனும் பாட, அண்ணா டேப் ரெக்கார்டரில் அந்தப் பாட்டை பதிவுசெய்துகொண்டார். ஓய்வு கிடைக்கும்போதெல்லாம் அவர் அந்தப் பாட்டை டேப் ரெக்கார்டர் மூலம் கேட்பாராம். என்னுடைய பாட்டை கேட்கிற அளவுக்கு அவருக்குப் பொறுமை இருந்திருக்கிறது என்றால், அவர் எப்படிப்பட்ட பொறுமைசாலியாக இருந்திருக்க முடியும். அதற்காகவே இந்த உதாரணத்தை எழுதினேன். அண்ணா என்னைப் பார்க்கும்போதெல்லாம் ''வாய்யா, வாய்யா, சின்னையா'' என்றே அன்பாக அழைப்பார். அந்தத் தெய்வம்தான் இப்போது நம்மிடையே இல்லை.</p>
<p style="text-align: center"><img alt="" align="middle" width="595" height="447" src="http://cdnw.vikatan.com/jv/2014/02/ndmxzj/images/p13.jpg"></p>
<p class="content">என் தந்தையின் தினசரி அரசியல் வாழ்க்கையைப்பற்றி ஒருசில வரிகள் எழுதுகிறேன். என் தந்தை காலை சரியாக 6.30 அல்லது 7 மணிக்கெல்லாம் எழுந்துவிடுகிறார். பின்பு, எல்லாச் செய்தித்தாள்களையும் படிப்பார். எழுந்த 15 நிமிடத்துக்குப் பிறகு அந்தரங்கக் காரியதரிசியுடன் பைல்களைப் பார்க்க ஆரம்பித்துவிடுவார். இரண்டு மணிநேரம் பைல்களைப் பார்த்துவிட்டுக் குளிக்கச் செல்வார். பிறகு, காலை உணவு சாப்பிட்ட பிறகு, வந்திருக்கும் பார்வையாளர்களைப் பார்க்கச் சென்றுவிடுவார். இவையெல்லாம் மாடியில் இருந்தபடியே நடந்துவிடும். சில நிமிடங்களுக்கு ஒருமுறை 'கிரிங்... கிரிங்’ என்ற சப்தம் கேட்கும். அதைக் கேட்டவுடன், என் தந்தைக்குப் பிள்ளைக்குப் பிள்ளையாய் வளர்ந்துவரும் 'மணி’, சப்தத்தை விட வேகமாக மாடிக்கு விரைந்து ஓடுவான். பின்பு அதே வேகத்தில் திரும்பிவந்து, யாரின் பெயரையாவது குறிப்பிட்டுக் கூப்பிட்டு, உங்களை வரச் சொன்னார் என்பான். காலை 7 மணி முதல் 10 மணி வரை, பின்பு 4 மணி முதல் 5 மணி வரை பம்பரம்போல் சுழன்றுகொண்டிருப்பான் மணி.</p>
<p class="content">பார்வையாளர்களைப் பார்த்து முடித்த பின், கோட்டைக்குச் சென்றுவிடுவார். மதிய உணவு 12 மணிக்கு வீட்டில் இருந்து செல்லும். அவர் சாப்பிட 3 அல்லது 3.30 மணி ஆகிவிடும். சிலநாள் 4 மணிக்கு வீட்டுக்கு வருவார். வந்தால், அரை மணிநேரத்தில் கிளம்பி நிகழ்ச்சிக்குச் செல்வார். நான் என் தந்தையை சில நாட்கள்தான் பார்ப்பேன் - அதுவும் அவர் ஊருக்குப் போகும்போது. எல்லோரிடமும் சொல்லிக்கொண்டு போவார். அப்போதுதான் அவரைப் பார்க்க முடியும். நான் எந்த வகுப்புப் படிக்கிறேன் என்றுகூட அவருக்குத் தெரியாது. தனது பிள்ளைகள் தேர்வில் தேறினார்களா, இல்லையா என்பதைவிட, நெய்வேலியில் வேலைநிறுத்தம் செய்தவர்கள் வாபஸ் வாங்கிவிட்டார்களா, இல்லையா என்பதுதான் அவருக்கு முக்கியம். மருத்துவமனையில் இருந்த சமயத்தில் தன் கண்ணைப்பற்றிகூட கவலைப்படாமல், கண்ணில் கட்டுடன், 'வேலை நிறுத்தத்தினை திரும்பப்பெறும்படி’ நெய்வேலி ஊழியர்களுக்கு வேண்டுகோள் விடுத்தார். அந்த வேண்டுகோளை அவர் வாயினால் சொல்ல, அதை எழுதிப் பத்திரிகைகளுக்கும் ஊழியர்களுக்கும் தெரிவித்து, அவர் வெற்றியும் பெற்றார்.</p>
<p class="content">தமிழுக்காகத் தன் உயிரையும் பொருட்படுத்தாமல் தண்டவாளத்தில் படுத்திருந்த காட்சியை நினைத்தால் என் உள்ளமெல்லாம் நடுங்குகிறது; கண்கள் குளமாகின்றன. இப்படிப்பட்ட தந்தைக்கு மகனாகப் பிறந்தேன் என்று மிகவும் மகிழ்ச்சி அடைகிறேன்; பெருமையும் பூரிப்பும் அடைகிறேன். இதுவரை நான் எழுதியதெல்லாம் எனது தந்தையிடம் கூற வேண்டுமென்று ஆசைதான். அதை - எனது பாட்டிக்குக் காணிக்கையாக வெளிவரும் மலரின் மூலம் வெளியிட ஒப்புக்கொண்ட ஆசிரியருக்கு என் நன்றியைத் தெரிவித்துக்கொள்கிறேன்.</p>
<p class="content">--------</p>
<p class="content"><span style="color: #ff6600">''அப்பா நிரந்தரக் கைதி!'' மு.க.ஸ்டாலின் எழுதியது:</span></p>
<p class="content">அ... ம்... மா... என்று எழுத்து கூட்டுகிறான் மழலை மொழியால் - ஓராண்டுச் சிறுவன் ஒருவன்! அள்ளி அணைக்கிறார்கள் அருமைமிகு அன்னையார். மறுபடியும் சிறுவன் எழுத்துக் கூட்டுகிறான். அ... ம்... மா!  அம்மா, 'அப்பா சொல்’ என்கிறார்கள். சிறுவன் அ... ப்... பா.. என்று எழுத்துக் கூட்டுகிறான்.</p>
<p class="content">அந்தச் சிறுவனின் குறுகிய கண்களிடையே ஒரு பிரகாசம் தோன்றியது. மறுபடியும் அப்பா என்று அழைக்கிறான். அன்று முதல் இன்று வரை அப்பா, அப்பா என்று ஆசை மிளிர, ஆர்வம் ததும்ப பெருமை பொங்க பூரிப்பு கொப்பளிக்க, உள்ளம் புளகாங்கிதம் அடைய அப்பா அப்பா என்று அழைத்துக்கொண்டிருக்கிறான். ஆம்! அந்தச் சிறுவன் நான்தான்! என் அன்புத் தந்தை நான் முதன்முதல் அப்பா என்று அம்மா சொல்லிக் கொடுக்க அழைத்தபோது, ஆறு மாதக் கடுங்காவல் தண்டனையை அனுபவித்துக்கொண்டிருந்தார்: ஏன்? எதற்காக? இன்று நான் மட்டுமல்ல, நம் தமிழகமே எண்ணி எண்ணி மகிழும் 'கல்லக்குடி’ பெயர் மாற்றத்துக்காக. அன்று போர் தொடுத்து, கல்லக்குடியிலே களம் அமைத்து தண்டவாளத்திலே தலை கொடுத்து பெற்ற தண்டனைதான் ஆறு மாதங்கள்.</p>
<p class="content">கல்லக்குடியின் வெற்றிவீரராகத் திகழும் கலைஞரைத் தலைவராகப் பெற்றுள்ள கழகமும் காளைகளும் கண்மணிகளும் நண்பர்களும் மகிழ்ச்சிப் பெருக்கில் ஆழ்ந்திருக்கும்போது, நான் தந்தையின் வெற்றிகுறித்து எவ்விதம் பெருமைகொள்வேன் என்பதை எழுத, எனக்கு என் தந்தையின் ஆற்றல் இல்லையே என்றுதான் எண்ண வேண்டியிருக்கிறது.</p>
<p class="content">நான் ஒரு வயது சிறுவனாக இருக்கும்போதுதான், கல்லக்குடிப் போராட்டம் தொடங்கியது. இன்று அதனுடைய வெற்றியைக் கொண்டாடும் இந்த நேரத்தில்தான் எண்ணுகிறேன். அப்பப்பா! கழகம் இத்தனை ஆண்டுகளில் எத்தனை போராட்டங்களை, சித்ரவதைகளை, சிறைக்கூடங்களை, அடக்குமுறைகளை கடந்து இருக்கிறது என்று எண்ணுகிறேன்.</p>
<p class="content">என்னுடைய வளர்ச்சியின் ஒவ்வொரு பருவத்திலும், நமது அருமை ஒப்பற்ற தலைவர் பேரறிஞர் பெருந்தகை அறிஞர் அண்ணா அவர்களை சந்தித்தபோதெல்லாம், அவர் பாசத்தோடு உரையாடிய அந்த ஒவ்வொரு சொல்லும் ஓராயிரம் கதைகளை மனதில் சொல்லி ஏக்கத்தை ஏற்படுத்துகிறது.</p>
<p class="content">''சென்று வா தம்பி! வென்று வா'' என்று கூறி என் தந்தையை கல்லக்குடி களத்துக்கு அனுப்பிய அந்த அண்ணன் எங்கள் அன்பு தெய்வம். ''சென்றுவந்தேன் அன்று; வென்றுவந்தேன் இன்று! கொண்டுவந்தேன் கல்லக்குடியை'' என்று தன் வெற்றியை என் தந்தை - தன் மூத்த தம்பி கூறுவதைக் கேட்க அவர் இல்லையே என்பதுதான் நம் மகிழ்ச்சியிடையே தோன்றும் ஏக்கப் பெருமூச்சாகும்.</p>
<p class="content">'இந்த வெற்றியைப்போல் இன்னும் ஆயிரம் பதினாயிரம் வெற்றிகளை, அண்ணனே எங்கள் இதய மன்னனே, வங்கக் கடற்கரையில் துயிலுறும் காஞ்சிப் பெருமகனே... உன் காலடியில் சமர்ப்பிக்கிறோம்’ என்று தொடர்ந்து அயர்வறியாது பணியாற்றிவரும் எனது அப்பாவின் பிறந்தநாளன்று நானும் அவருடன் சேர்ந்து அண்ணனை நினைக்கிறேன் - அப்பாவின் சீரிய பணியினைச் சிந்திக்கிறேன். வாழ்வது வையகம் வாழ்வதற்காக என்பதை உணர்கிறேன். தொண்டில் எனது அப்பா தன்னை நிரந்தரக் கைதி ஆக்கிக்கொண்டதின் உண்மையை அறிகிறேன் - மகிழ்கிறேன்!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'இழப்பதற்கு ஒன்றும் இல்லை!'</div>
<div class="subtitle1">இளம்பெண்கள் செய்த 'தலை'யாய சேவை</div>
<div class="subtitle2"></div>
<div class="content" style="border-top:1px solid #DDD;">
<p class="content">பெண்களின் கூந்தலுக்காக சிவபெருமானே திருவிளையாடல் நடத்தியதாகப் புராணங்கள் சொல்கின்றன. முடி உதிர்வதைத் தவிர்ப்பதற்கான விளம்பரங்கள்தான் டி.வி. நிகழ்ச்சிகளை பெரும்பாலும் வாழ வைக்கின்றன. பெண்கள் உச்சந்தலையில் வைத்துக்கொண்டாடும் கூந்தலை ஓர் உயர்ந்த லட்சியத்துக்காக இழக்கத் துணிந்த நிகழ்ச்சி சென்னையில் நடந்தது. இந்த நெகிழவைத்த நிகழ்ச்சியை நடத்தியவர்கள் எல்லோரும் கல்லூரியில் படிக்கும் இளம்பெண்கள் என்பது உணர்ச்சிகரமானது.</p>
<p class="content"> பிப்ரவரி 4 - உலகப் புற்றுநோய் விழிப்பு உணர்வு நாளை முன்னிட்டு, சென்னை பெண்கள் கிறிஸ்துவக் கல்லூரி மாணவிகள் 150 பேர் தங்கள் தலைமுடியைத் தானமாக வழங்கினர். புற்றுநோயால் பாதிக்கப்பட்டு கீமோ சிகிச்சை மேற்கொள்ளும்போது முடியை இழந்தவர்களுக்கு விக் செய்ய தங்கள் முடியைத் தானமாகக் கொடுத்து, அனைவரையும் நெகிழ்ச்சியில் ஆழ்த்தியுள்ளனர். இந்தக் கல்லூரியின் <img align="right" width="300" height="298" alt="" src="http://cdnw.vikatan.com/jv/2014/02/ndmxzj/images/p36.jpg">ரோட்ராக்ட் அமைப்பின் மாணவிகளின் முயற்சியால் இந்த சாதனை நிகழ்த்தப்பட்டுள்ளது. இது போன்ற முடிதானம் நடப்பது இந்தியாவிலேயே இதுதான் முதல் முறை.</p>
<p class="content">டாங்கில்ட் (ஜிணீஸீரீறீமீபீ) என்று பெயரிடப்பட்ட இந்த நிகழ்ச்சியின் ஒருங்கிணைப்பாளரும், மொட்டையடித்து தன் தலைமுடியைத் தானம் செய்தவருமான மூன்றாம் ஆண்டு ஆங்கில இலக்கியத் துறை¬யைச் சேர்ந்த மாணவி ரீனியிடம் பேசியபோது, ''கீமோ சீகிச்சை செய்யும்போது லேசர் கதிர்வீச்சுகளால் தலைமுடி உதிர்ந்துவிடும். முடியை இழந்த பலர் தன்னம்பிக்கையை இழந்துவிடுகின்றனர் என்று தெரியவந்தது. பலர் இதற்கு பயந்து கேன்சர் சிகிச்சைகளைத் தவிர்த்துவிடுகின்றனர். இவர்களுக்கு ஒரே நம்பிக்கை உண்மையான முடிகளால் ஆன விக்.</p>
<p class="content">ஒரு மாதத்துக்கு அடையார் கேன்சர் மையத்துக்கு மட்டும் சுமார் 100 விக்குகள் தேவைப்படுகின்றன. ஆனால் ஒரு விக் வாங்க 10 ஆயிரம் முதல் 30 ஆயிரம் ரூபாய் வரை செலவாகும். ஆகையால், இதை ஏழை எளிய மக்களால் வாங்க முடிவதில்லை. இந்த நிலையை மாற்ற, எங்கள் முடியைக் கொடுத்து அதில் விக் செய்து புற்றுநோயால் பாதிக்கப்பட்டவர்களுக்கு இலவசமாக தர நினைத்தோம். நம்மிடம் இருக்கின்ற ஒன்று பிறரிடம் இல்லாதபோது, அவர்களுக்கு கொடுப்பதில் நாம் மகிழ்ச்சியடைய வேண்டும். அதுதான் மனிதாபிமானம். முடிக்காக வருத்தப்பட வேண்டிய அவசியமே இல்லை. மொட்டையடித்தால் திரும்பவும் முடி வளரப்போகிறது. இதில் இழப்பதற்கு ஒன்றும் இல்லை. நல்ல காரணத்துக்காக என் முடியை கொடுப்பது சந்தோஷமாகத்தான் இருக்கிறது.</p>
<p style="text-align: center"><img align="middle" width="600" height="210" alt="" src="http://cdnw.vikatan.com/jv/2014/02/ndmxzj/images/p37.jpg"></p>
<p class="content">குட்டையாக இருந்த என் முடியை, இதற்காகவே கடந்த மே மாதம் முதல் நீளமாக வளர்த்து வந்தேன். இதுவரை 150 பேர் முடியைக் கொடுத்துள்ளனர். மேலும் 350 பேர் ரெஜிஸ்ட்ரேஷன் செய்துள்ளனர்.</p>
<p class="content">எங்களோடு மட்டும் அல்லாமல், மற்ற கல்லூரிகளுக்கும் இந்த விழிப்பு உணர்வைப் பரப்பத் திட்டமிட்டுள்ளோம். பல கல்லூரிகளில் இருந்து, மாணவிகள் தாங்களாக முன்வந்து முடியைக் கொடுத்துள்ளனர்.</p>
<p class="content">'முடியைக் கொடுக்கப்போறேன்’னு சொன்னதும் ஆரம்பத்தில் வீட்டில் தயங்கினார்கள். அதற்கான காரணத்தைச் சொல்லிப் புரியவைத்தேன். எங்கள் வீட்டில் இருக்கும் அனைவரும் என்னை ரொம்பவும் உற்சாகப்படுத்திதான் அனுப்பிவைத்தனர். கோயிலுக்கு வேண்டிக்கொண்டு நேர்த்திக்கடன் செலுத்துவது இல்லையா... பாதிக்கப்பட்ட மக்களுக்கு உதவி செய்தால், நிச்சயம் அது கடவுளுக்கு சேவை செய்வது மாதிரிதான்!</p>
<p class="content">பிப்ரவரி 4 முதல் 14-ம் தேதி வரை இந்த முடிதானம் முகாம் நடைபெறும். இந்த விழிப்பு உணர்வு தமிழ்நாடு மட்டுமல்லாமல், இந்தியா முழுவதும் பரவினால் அதுவே எங்களுக்குக் கிடைத்த வெற்றியாகக் கருதுவோம்'' என்றார்.</p>
<p class="content">மூன்றாம் ஆண்டு படிக்கும் உளவியல் துறை மாணவி ரம்யா, ''அமெரிக்காவைச் சேர்ந்த லாக்ஸ் ஆஃப் <img align="right" width="144" height="203" alt="" src="http://cdnw.vikatan.com/jv/2014/02/ndmxzj/images/p37a.jpg">லவ் என்ற அமைப்பு கேன்சர் நோயால் பாதிக்கப்பட்டவர்களுக்கு முடிதானம் செய்து இலவசமாக விக்குகளை வழங்கி வருவது இணையதளம் மூலம் எங்களுக்குத் தெரிய வந்தது. இதுபோன்ற முயற்சி இந்தியாவில் எங்குமே நடப்பதில்லை. இதை ஏன் புற்றுநோய் அதிகமுள்ள இந்தியாவில் செய்யக் கூடாது என்று நினைத்தோம். அதன் விளைவுதான் இந்த முடிதான நிகழ்ச்சி. டாங்கில்ட் என்பதற்கு 'முழு மனதுடன் முடிதானம்’ என்று அர்த்தம். அதுவே எங்கள் நோக்கம். இதற்கு பெற்றோர்கள், ஆசிரியர்கள், பல தரப்பட்ட மாணவர்களிடம் இருந்தும் நல்ல ஆதரவு கிடைத்துள்ளது. முடிதானம் செய்வதற்கு முன் இருந்ததைவிட, இப்போது இன்னும் கூடுதல் அழகாகத் தெரிகிறேன்'' என்றார்.</p>
<p class="content">கேன்சரால் பாதிக்கப்பட்ட மரியா சங்கர் என்பவரும் அந்த நிகழ்ச்சிக்கு வந்திருந்தார். அவரிடம் பேசினோம். ''2013 ஜனவரியில் எனக்கு மார்பக கேன்சர் இருப்பது தெரிஞ்சது. ஒரு வருஷமா சிகிச்சை எடுத்துட்டு வர்றேன். கீமோ தெரப்பியால என் முடி எல்லாம் கொட்டிப் போச்சு. அந்த வலி ஒரு பெண்ணாகிய எனக்கு, கேன்சர் நோயைவிட அதிக வலியைத் தந்துச்சு. எனக்கு வசதி இருந்ததால விக் வாங்கிக்க முடிஞ்சது. ஆனால் பலர் அந்த மன வலியை அனுபவிச்சிட்டு இருக்காங்க. இந்தப் பெண்கள் செய்ற இந்த உதவியை அளவிடவே முடியாது. அதுவும் கல்லூரி படிக்கும் மாணவிகள் இதை செய்கிறாங்க என்கிறபோது நானும் என் பங்கை தரணும்னு நெனச்சேன். அதனால நானே இவங்களைத் தேடிவந்து என்னுடைய விக்கைக் கொடுத்தேன். இதுபோன்ற செயல்களை மாணவிகள் தொடர்ந்து செஞ்சிக்கிட்டே இருக்கணும். என்னால் முடிஞ்சதை நானும் செய்வேன்'' என்றார்.</p>
<p class="content">காலம் காலமாகப் பெண்களின் அழகுக்கு அழகு சேர்ப்பதாக இருந்த கூந்தல், கல்லூரி மாணவிகளின் முயற்சியால் இன்னும் அழகாகியிருக்கிறது!</p>
<p class="content">-<span style="color: #0000ff"> ரெ.சு.வெங்கடேஷ், பி.ஓவியா, ஜெ.பி.ரினி </span></p>
<p class="content">படங்கள்:   தி.குமரகுருபரன், அபிநயா.ஜி</p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கல்லூரி மாணவ, மாணவியரே! பத்திரிகையாளராகப் பயிற்சி பெற..</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="857" alt="" src="http://cdnw.vikatan.com/jv/2014/02/ndmxzj/images/p17.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''ஹூ இஸ் த பிளாக் ஷீப்?'' - ரித்தீஷ் கேள்வி</div>
<div class="subtitle1">''அண்ணன் தம்பியைப் பிரிச்சது யாரு?</div>
<div class="subtitle2"></div>
<div class="content" style="border-top:1px solid #DDD;">
<p class="content">நெப்போலியன், கே.பி.ராமலிங்கம், ஜே.கே.ரித்தீஷ் ஆகிய மூவர்தான் இப்போதைக்கு அழகிரியின் முப்படைத் தளபதிகள். கட்சியை விட்டு நீக்கப்பட்ட அழகிரியின் பிறந்தநாளுக்குப் போய் தைரியமாக வாழ்த்துச் சொல்லிவிட்டு வந்த இவர்கள் மூவருமே இப்போதைய எம்.பி-க்கள். இந்த நிலையில் ஜே.கே.ரித்தீஷிடம் சில கேள்விகளை முன்வைத்தோம்.</p>
<p class="content"> <span style="color: #0000ff">''தி.மு.க-வில் இருந்து தற்காலிகமாக நீக்கப்பட்ட அழகிரியின் பிறந்தநாள் விழாவில் நீங்கள் கலந்துகொண்டது கட்சிக்காரர்களைக் கடுப்பேற்றுவதற்குத்தானே?'' </span></p>
<p class="content">''எனக்கு எல்லாமே அழகிரி அண்ணன்தான்! அவரோட பிறந்தநாள் விழாவுல சந்திச்சதுனால வர்ற பின்விளைவுகளைப் பத்திக் கவலைப்படுறதில்லை. இன்றைக்கு கட்சித் தேர்தல் முறையாக நடக்கவில்லை. அதனை தட்டிக் கேட்டார் அழகிரி.</p>
<p style="text-align: center"><img align="middle" width="500" height="428" alt="" src="http://cdnw.vikatan.com/jv/2014/02/ndmxzj/images/p30.jpg"></p>
<p class="content">பொறுப்புகளைப் பகிர்ந்து கொடுக்க வேண்டும் என்று அழகிரி சொல்லியிருக்கிறார். ஒவ்வொரு குடும்பத்திலேயும் ஒருத்தருக்குப் பொறுப்பு கொடுத்தோம்னா, அந்தக் குடும்பத்துல இருக்கிற எல்லா ஓட்டுமே தி.மு.க-வுக்கே என்பது அழகிரி அண்ணனோட பிளான். தொண்டர்களும் சந்தோஷமா இருப்பாங்க, கட்சியும் ஆரோக்கியமா இருக்கும். நடந்து முடிந்த அண்ணன் பிறந்தநாள் விழாவுல மதுரை மட்டுமில்லாம... திருப்பத்தூர், திருச்சி, திருவள்ளூர்ல இருந்தும் ஆட்கள் வந்து அமர்க்களப்படுத்திட்டாங்க. எல்லாருமே தேர்தல் முறைகேடுகளால பாதிக்கப்பட்டவங்க. மற்றபடி யாரையும் கடுப்பேற்றுவதற்காக நான் அவர் பின்னாடி வரலை!''</p>
<p class="content"><span style="color: #0000ff">''பிறந்தநாள் அன்று முக்கிய முடிவுகள் எடுக்கப்போறதா சொல்லியிருந்தாரே அழகிரி?'' </span></p>
<p class="content">''தலைவர் என்ன முடிவு எடுக்கிறார் என்பதைப் பொறுத்துதான் இருக்கு. ஆனா, இன்னைக்குக் கட்சி இருக்கிற நிலைமையில ஒரு தொண்டன் போனாலும் அது பெரிய பின்னடைவுதான். பிறந்தநாள் அன்றைக்கு அழகிரி அண்ணனுக்காக வந்திருந்த கூட்டத்தைப் பார்த்திருந்தீங்கன்னா... மதுரை மக்களையும் தாண்டி, லட்சக்கணக்கானவங்க அழகிரி அண்ணனுக்கு ஆதரவா இருக்கிறது தெரியும். இதுக்கெல்லாம் உடனடியான முடிவை எடுக்க வேண்டியது தலைவரோட பொறுப்பு. அவருடைய பதிலுக்காகத்தான் காத்துக்கிட்டு இருக்கோம்.''</p>
<p class="content"><span style="color: #0000ff">''கட்சியை விட்டு நீக்கப்பட்ட அழகிரிக்கு ஆதரவாக இருப்பதால், உங்களையும் நீக்கிவிடப்போவதாகப் பேசிக்கொள்கிறார்களே?'' </span></p>
<p class="content">''அழகிரி அண்ணனைச் சந்திச்ச காரணத் துக்காகக் கட்சியை விட்டு நீக்குவாங்கன்னா, ரொம்ப சந்தோஷம்தான். தி.மு.க. ஜனநாயகக் கட்சின்னு நம்பித்தான் அதில உறுப்பினரா இருக்கோம். சரியோ, தவறோ கட்சியில நடக்குற விஷயங்களைத் தலைவரோட கவனத்துக்குக் கொண்டுபோகணும். கட்சித் தேர்தல்கள் முறையா நடக்கலைன்னு சொல்றோம். என்னோட ராமநாதபுரம் மாவட்டத்துலேயே லட்சக்கணக்கான தொண்டர்களை கட்சியில உறுப்பினரா சேர்த்திருக்கேன். அதில 10 சதவிகிதம்கூட மாவட்ட செயலாளரா இருக்கிற சுப.தங்கவேலன் சேர்க்கலை. ஆனா, அவரைத்தான் கட்சித் தேர்தல்ல ஜெயிச்சதா அறிவிக்கிறாங்க. இதை எல்லாம் பார்த்துக்கிட்டு சும்மா இருக்க முடியுமா? இருக்கிற இடத்துல விசுவாசமா இருக்கணும்னு நினைக்கிற ஆளு நான். இந்த மாதிரி முறைகேடுகளை சொல்றதுக்காக அழகிரி அண்ணனைத் தூக்குனாங்க. அவரை சந்திச்சதுக்காக என்னைக் கட்சியை விட்டுத் தூக்குவாங்கன்னா, அதைப்பத்தி எனக்குக் கொஞ்சமும் கவலையில்லை.''</p>
<p class="content"><span style="color: #0000ff">''நடக்கிற விஷயங்களைப் பார்க்கும்போது, கருணாநிதியே அழகிரிக்கு எதிராகத்தான் இருக்கிறார். இந்த நிலைமையில் உங்களுடைய கோரிக்கைகளை எப்படி கவனிப்பார்கள்?'' </span></p>
<p class="content">''சொல்ல வேண்டியது எங்களுடைய கடமை. சொல்லிட்டோம். கட்சிப் பிரச்னைகளை ஒழுங்குபடுத்தி, கட்சிக்காரங்களை ஒற்றுமைப்படுத்த வேண்டியது தலைவரோட கடமை. அழகிரி அண்ணனோட பிறந்தநாளுக்கு சென்னை முழுக்க போஸ்டர் ஒட்டினது, கட்சியில குழப்பம் விளைவிக்கிறதுக்காக இல்லை. சாதாரணமா தலைவருக்கு, ஸ்டாலின் அண்ணனுக்கு, கனிமொழி அக்காவுக்குப் பிறந்தநாள் போஸ்டர் அடிக்கிறமாதிரிதான், அழகிரி அண்ணனுக்கும் வாழ்த்து போஸ்டர்கள் ஒட்டியிருந்தோம். அதையும் அவங்க பிரச்னையா பார்த்தாங்கன்னா, அதுக்கு நாங்க பொறுப்பு கிடையாது. தலைவர் பேசுனா மட்டும்தான் எல்லா பிரச்னைகளும் முடிவுக்கு வரும். ஒண்ணுமில்ல... இரு தரப்பினைரையும் ஆலோசிச்சு 'நடந்த தேர்தல், நடந்ததுதான்... இனிமே எதுவும் பண்ண முடியாது. பிரச்னை பண்ணாதீங்க’ன்னுகூட சொல்லட்டும். நாங்க பேசாம போயிடுவோம். ஆனா, அது கட்சிக்கு ஆரோக்கியமானதா இருக்காது.''</p>
<p class="content"><span style="color: #0000ff">''அழகிரி - ஸ்டாலின் இடையில் அப்படி என்னதான் பிரச்னை?'' </span></p>
<p class="content">''ஒரு பிரச்னையும் கிடையாதுங்க. இது மட்டுமில்ல, இதுக்கு முன்னாடி எத்தனையோ பிரச்னைகள் அவங்களுக்குள்ள நடந்திருக்கு. பொதுவுல பேசும்போது, ஒருத்தரை ஒருத்தர் விட்டுக்கொடுக்காம பேசிக்குவாங்க. அவ்வளவு அன்னோன்யமா இருப்பாங்க. இந்த சம்பவம் மட்டும் ஏன் இந்தளவுக்கு வளர்ந்துச்சுன்னு தெரியலை. யாரோ சிலர்தான் இதுக்கு பின்னாடி இருக்காங்கன்னு மட்டும் தெரியுது. ஹூ இஸ் த பிளாக் ஷீப்?''</p>
<p class="content"><span style="color: #0000ff">'' 'அம்மாதான் அடுத்த பிரதமர்’ என்று சொல்ல ஆரம்பித்துவிட்டார்கள். உண்மையிலேயே அவர்கள் பிரதமர் ஆனால்?'' </span></p>
<p class="content">''ஒரு தமிழனா, தமிழர் ஒருவர் பிரதமர் ஆவதை சந்தோஷமாதான் பார்ப்பேன். ஆனா, அதை மக்கள்தான் முடிவு செய்ய முடியும்!''</p>
<p class="content">-<span style="color: #0000ff"> கே.ஜி.மணிகண்டன்</span>, படம்: பா.காளிமுத்து</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அற்புதம்மாள் அளவுக்கு எனக்கு வீரம் இல்லை!</div>
<div class="subtitle1">நளினியின் தாயார் உருக்கம்</div>
<div class="subtitle2"></div>
<div class="content" style="border-top:1px solid #DDD;">
<p class="content">ராஜீவ் காந்தி கொலை வழக்கில் புதைந்திருக்கும் மர்மங்களை வெளிப்படுத்தும் வகையில் புத்தகங்கள் ஒவ்வொன்றாக வெளிவரத் தொடங்கியுள்ளன. அந்த வகையில் புதுவரவு, வழக்கறிஞர் செ.துரைசாமி எழுதிய 'ராஜீவ் காந்தி கொலை மர்மங்களும் மறைக்கப்பட்ட உண்மைகளும்’ என்ற புத்தகம். இவர் ராஜீவ் கொலை வழக்கில் குற்றம்சாட்டப்பட்டவர்களுக்காக ஆரம்பத்தில் இருந்து ஆஜரானவர்.</p>
<p class="content"> 'விகடன் பிரசுர’த்தின் வெளியீடான இந்தப் புத்தகத்தின் வெளியீட்டு விழா கடந்த 5-ம் தேதி சென்னையில் நடைபெற்றது. சென்னை உயர் நீதிமன்றத்தின் ஓய்வுபெற்ற நீதிபதியான கே.சந்துரு இந்தப் புத்தகத்தை வெளியிட, முன்னாள் போலீஸ் எஸ்.பி-யான சக்திவேலும், ராஜீவ் கொலை வழக்கு கைதியான நளினியின் தாய் பத்மாவும் இந்தப் புத்தகத்தைப் பெற்றுக்கொண்டனர்.</p>
<p style="text-align: center"><img align="middle" width="600" height="261" alt="" src="http://cdnw.vikatan.com/jv/2014/02/ndmxzj/images/p28.jpg"></p>
<p class="content"><img align="right" width="241" height="285" alt="" src="http://cdnw.vikatan.com/jv/2014/02/ndmxzj/images/p29.jpg">பத்மாவிடம் பேசியபோது, ''எந்தத் தவறும் செய்யாதவள் என் மகள் நளினி. 22 ஆண்டுகளாக சிறையில் இருக்கும் என் மகளால், எங்கள் குடும்பத்தினர் அனைவரும் மன உளைச்சலில் இருக்கிறார்கள். தன் மகனின் விடுதலைக்காக பேரறிவாளனின் அம்மா அற்புதம்மாள் இடையறாது போராடிக்கொண்டிருக்கிறார். அவர் வீரம் மிக்கவர். அவ்வளவு வீரம் எனக்கெல்லாம் இல்லை.</p>
<p class="content">நளினி கர்ப்பமாக இருக்கும்போது வெள்ளைத் தாள்களைக் காட்டி பிளாக்மெயில் செய்து, செய்யாத குற்றங்களுக்கு அவளிடம் கையெழுத்து வாங்கிவிட்டார்கள். எந்தத் தவறுமே செய்யாத என் மகள், தன் கணவரைப் பிரிந்து, குழந்தைகளைப் பிரிந்து, சிறையில் சிரமப்பட்டுக்கொண்டிருக்கிறாள். நீதிமன்றம் என்னவோ அவள் நலமாக, நிம்மதியாக இருப்பதாகக் கூறுகிறது. இதுபோன்ற நிலைமையில் குழந்தையைப் பிரிந்து, கணவரைப் பிரிந்து எந்தத் தாயாவது நிம்மதியாக இருக்க முடியுமா?! என் பேரக் குழந்தையைப் பார்த்து 10 வருடங்களுக்கு மேல் ஆகிறது. அவர்கள் என் மருமகனின் உறவினர்களால் வெளிநாட்டில் வளர்க்கப்படுகிறார்கள்.  </p>
<p class="content">சென்னை ராயப்பேட்டையில் சாதாரண வாடகை வீட்டில்தான் வசித்து வருகிறேன். இந்தப் பிரச்னையால் வாடகைக்கு வீடு கொடுக்கக்கூட மறுக்கிறார்கள். இதற்கு அஞ்சியே ஊடகத்துக்கு என் முகத்தைக் காட்டுவது இல்லை. ஏதோ ஒரு புண்ணியத்தில் யாரிடமும் கை கட்டாமல், கடன் வாங்காமல் சொந்த உழைப்பை வைத்து என் வாழ்கையை நகர்த்தி வருகிறேன். உச்ச நீதிமன்றம் விரைவில் என் மகளோடு மற்றவர்களையும் விடுதலை செய்ய வேண்டும். அவள் வருகைக்கு ஏங்கி நாங்கள் தத்தளித்துக்கொண்டிருக்கிறோம்'' என்றார்.</p>
<p class="content">இந்தத் தாயின் அழுகைச் சத்தம் உச்ச நீதிமன்றத்துக்குக் கேட்குமா?</p>
<p class="content">- <span style="color: #0000ff">செ.கிஸோர் பிரசாத் கிரண் </span></p>
<p class="content">படங்கள்: ஆ.முத்துக்குமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">முசுலீம்கள் குறித்து அம்பேத்கர்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="450" height="156" alt="" src="http://cdnw.vikatan.com/jv/2014/02/ndmxzj/images/p26.jpg"></p>
<p class="content">'மறைந்துபோன புரட்சியாளர்களை பூர்ஷ§வா சக்திகள் ஆராதித்துக் கெடுக்கும்’ என்றார் லெனின். 'இந்து ஆட்சி ஒரு மெய்யான நிலவரம் ஆகுமானால், அது இந்த நாட்டுக்கு மிகப்பெரிய துன்பமாகவே இருக்கும் என்பதில் ஐயமில்லை. இந்து ஆட்சி என்ன விலை கொடுத்தேனும் தடுக்கப்பட வேண்டும்’ என்று எழுதிய டாக்டர் அம்பேத்கரை, இந்துத்துவவாதிகள் தங்களுக்கு சார்பானவராகவும், முஸ்லிம்களுக்கு எதிரானவராகவும் தங்களது பிரசாரத்தின் மூலமாக நிலைநாட்டி வருகிறார்கள். இது எவ்வளவு அபத்தமானது என்பதை அம்பேத்கரின் எழுத்துகளில் இருந்தே ஆதாரங்களை எடுத்து ஆனந்த் தெல்தும்ப்டே எழுதிய நூலின் தமிழாக்கம் இந்தப் புத்தகம்.</p>
<p class="content"> </p>
<p class="content">நாம் அனைவரும் இந்து என்றால், இந்துக்களுக்குள் எதற்கு சாதிப் பிரிவினை, ஏற்றத்தாழ்வுகள், வேறுபாடுகள், தீண்டாமை என்று கேட்டவர் அம்பேத்கர். அதனால்தான், 'இந்துவாகப் பிறந்த நான் இந்துவாகச் சாகமாட்டேன்’ என்று சொன்னார். புத்தமதம் தழுவினார். தீண்டாமைக்குச் சார்பான மதக் கோட்பாடுகளை தனது மரணக் காலம் வரை தாக்கித் தகர்த்தார். அப்படிப்பட்டவரை தங்களவராக மாற்றிக்கொள்வதன் மூலமாக கோடிக்கணக்கான தலித் மக்களை தங்களது மதவாத அரசியலுக்குள் கொண்டுவந்து சேர்க்க இந்துத்துவ அரசியல் சக்திகள் துடிக்கின்றன. அதற்காக பல்வேறு மாறுபட்ட கருத்துக்களை விதைத்து வருகிறார்கள்.</p>
<p style="text-align: center"><img align="middle" width="444" height="287" alt="" src="http://cdnw.vikatan.com/jv/2014/02/ndmxzj/images/p26a.jpg"></p>
<p class="content">அம்பேத்கர், முஸ்லிம்களுக்கு எதிராக இருந்தார், முஸ்லிம்களை பயங்கரவாதிகள் என்றார், முஸ்லிம்கள் சீர்திருத்தத்துக்கு எதிரானவர் என்றார் என்று பல்வேறு கட்டுக்கதைகளை அவிழ்த்து வருகிறார்கள். முஸ்லிம்களை அம்பேத்கர் எந்த இடத்திலும் பயங்கரவாதி என்று சொல்லவே இல்லை என்கிறார் ஆனந்த தெல்தும்ப்டே. பயங்கரம் என்ற சொற்கள் அவரது நூலில் எந்த இடத்தில் எந்தச் சூழ்நிலையில் பயன்படுத்தப்பட்டன என்பதைக் கண்டுபிடித்து நுணுக்கமாக மறுக்கிறார். முஸ்லிம்களின் சுயநிர்ணய உரிமையை ஆதரித்து அம்பேத்கர் எழுதியதைச் சுட்டிக்காட்டுகிறார்.</p>
<p class="content">அதே நேரத்தில் முஸ்லிம்கள் மீது அம்பேத்கர் வைத்த விமர்சனங்களையும் இந்தப் புத்தகம் விடுபடாமல் சொல்கிறது. முஸ்லிம்கள் குறித்து அம்பேத்கர் எழுதியதை முழுமையாக அறிய, 'இந்தியப் பிரிவினை’ என்ற புத்தகத்தைப் படிக்க வேண்டும். அம்பேத்கர் நூல் வரிசையில் அது 15-வது தொகுதியாக ஏற்கெனவே வெளிவந்துள்ளது. அதில் இருந்துதான் இந்த நூலுக்கான ஆதாரங்களை ஆனந்த் தெல்தும்ப்டே எடுத்துப் பயன்படுத்தி உள்ளார்.</p>
<p class="content">இந்தியாவை ஒரே தேசமாக இந்துத்துவ அரசியல்வாதிகள் ஆக்க முனைகிறார்கள். இது பலதேசங்களின், பன்முகத்தன்மை கொண்டவர்களின் கூட்டமைப்பு என்று சொன்னவர் அம்பேத்கர். அப்படிப்பட்ட அம்பேத்கரை எதிரியின் முகாமில் இருந்து மீட்டெடுக்க வேண்டும் என்ற நோக்கத்துடன் எழுதப்பட்ட இந்தப் புத்தகம் இந்தக் காலகட்டத்தின் அவசியத் தேவை.</p>
<p class="content"><span style="color: #0000ff">- புத்தகன்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செய்தியும் சிந்தனையும்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="922" alt="" src="http://cdnw.vikatan.com/jv/2014/02/ndmxzj/images/p38.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வாழ்வதற்கு வழிகாட்டும் கல்வி சாவதற்குக் காரணம் ஆகலாமா?</div>
<div class="subtitle1">புதுக்கோட்டை சோகம்</div>
<div class="subtitle2"></div>
<div class="content" style="border-top:1px solid #DDD;">
<p class="content">இன்றைய கல்வி முறை மாணவர்களை எத்தகைய மன அழுத்தத்துக்கு உள்ளாக்குகிறது என்பதற்கு இந்தச் சம்பவம் ஓர் உதாரணம். தான் படித்த வகுப்பறையிலேயே தூக்குப் போட்டுத் தற்கொலைசெய்து அனைவரையும் அதிர்ச்சியில் உறைய வைத்திருக்கிறான் 12-ம் வகுப்பு மாணவன் ஒருவன்.</p>
<p class="content"> புதுக்கோட்டை மாவட்டம் கீரமங்கலம் கொடிக்கரம்பையைச் சேர்ந்தவர் முத்துச்சாமி. இவருடைய மகன் அருள்ராஜ், அறந்தாங்கியில் இருக்கும் லாரல் மேல்நிலைப் பள்ளியில் படித்துவந்தான். இவன்தான் கடந்த 2-ம் தேதி தூக்குப்போட்டு தற்கொலை செய்துகொண்டிருக்கிறான்.</p>
<p class="content">அருள்ராஜின் தந்தை முத்துச்சாமியிடம் பேசினோம். ''என் மகன் பேராவூரணியில பத்தாம் வகுப்புல 418 மார்க் வாங்கியிருந்தான். அவன் படிச்ச ஸ்கூல்ல ப்ளஸ் டூ இல்லாததால, அறந்தாங்கியில இருக்கும் லாரல் ஸ்கூல்ல சேர்த்துவிட்டேன். போன வருசம் வரைக்கும் வீட்டுல இருந்துதான் போய் வந்துகிட்டு இருந்தான். இந்த வருசம் ஜூலை மாசத்துலதான், 'வந்துபோக கஷ்டமா இருக்கு. என்னை ஹாஸ்டல்ல சேர்த்து விடுங்க’ன்னு சொன்னான். அதுதான் எம்புள்ளையைப் பறிகொடுக்கக் காரணமாயிருச்சு.</p>
<p style="text-align: center"><img align="middle" width="550" height="355" alt="" src="http://cdnw.vikatan.com/jv/2014/02/ndmxzj/images/p22.jpg"></p>
<p class="content"> </p>
<p class="content">ஹாஸ்டல் சோத்தையே தின்னுகிட்டு இருக்கானேன்னு ஞாயித்துக்கிழமையானா அசைவம் சமைச்சு எடுத்துகிட்டுப் போய்க் கொடுத்துட்டு வருவோம். இந்த ஞாயித்துக்கிழமையும் கோழி சமைச்சு எடுத்துகிட்டு நானும் என் மனைவியும் போனோம்.</p>
<p class="content">'நான் முன்னாடியே சாப்பிட் டுட்டேன். இந்தச் சாப்பாட்டை வெச்சுட்டுப் போங்க. அப்புறமா சாப்பிடுக்குறேன்’னான். அப்ப என் மனைவி, 'அப்பாவுக்கு உடம்புக்கு முடியல. நல்லா படிச்சு நீதாண்டா <img align="right" width="335" height="211" alt="" src="http://cdnw.vikatan.com/jv/2014/02/ndmxzj/images/p22a.jpg">எல்லோரையும் பார்த்துக்கணும். அதனால நல்லா படி’ன்னு சொன்னா. பதிலுக்கு, 'நான் இருக்கேன். பார்த்துக்கறேன்’னு அவன் சொன்னான். அதுதான் அவன் எங்ககிட்ட கடைசியாப் பேசின வார்த்தைன்னு எங்களுக்கு அப்ப தெரியல.</p>
<p class="content">மறுநாள் திங்கள்கிழமை காலையில அஞ்சு மணிக்கு எனக்கு யாரோ போன் பண்ணி, 'உங்க பையன் தூக்குப் போட்டுகிட்டான்’னு சொல்லிட்டு கட் பண்ணிட்டாங்க. உடனே பதறித் துடிச்சி அங்கே போய் பார்த்தேன். அதுக்குள்ள எல்லாமே முடிஞ்சிருச்சு.</p>
<p class="content">எங்க ஊருக்குத் தகவல் தெரிஞ்சு, எல்லாரும் அங்கே வந்துட்டாங்க. ஹாஸ்டல்ல இருக்குற பையன் தற்கொலை பண்ணிகிட்டான்னா, அதுக்கான காரணம் என்னன்னு எல்லாரும் கேட்டோம். யாருமே சரியான பதில் சொல்லல. ஏற்கெனவே, ஹாஸ்டல் வார்டன் எல்லாரையும் மரியாதைக் குறைச்சலா பேசுவார்னு சொல்லியிருந்தான். அவனை மன உளைச்சலுக்கு ஆளாக்கி இருக்காங்க. அதனாலதான் என் பையன் தற்கொலை செஞ்சிருக்கணும்'' என்று கதறினார்.</p>
<p class="content">மாணவன் மரணத்துக்கு நீதிகேட்டு இந்திய கம்யூனிஸ்ட் கட்சி போராடி வருகிறது.</p>
<p class="content">பள்ளியின் பிரின்ஸ்பால் பாலசஞ்சீவியிடம் பேசினோம். ''அந்த மாணவனின் இறப்புக்கும் பள்ளி நிர்வாகத்துக்கும் எந்தச் சம்பந்தமும் இல்லை. அந்த மாணவனின் அப்பா முதல் நாள் வந்து பார்த்தபோது, கணக்கு பாடத்தில் மார்க் குறைத்து வாங்கி இருப்பதற்காகக் கடுமையாகத் திட்டியிருக்கிறார். நானே அந்த மாணவனுக்கு வகுப்பு எடுத்திருக்கிறேன். அவன் இருக்கும் இடமே தெரியாது. அந்த அளவுக்கு அமைதியான மாணவன். அவங்க வீட்டுல எதுவும் பிரச்னையோ என்னவோ தெரியல. ஸ்கூல்ல அவனை யாரும் எதுக்கும் திட்டியிருக்கவும் முடியாது. ஏன்னா, திட்டுற அளவுக்குப் பிரச்னை செய்ற பையனில்ல அவன்'' என்றார்.</p>
<p class="content">இந்த பிரச்னையை விசாரித்துவரும் அறந்தாங்கி கோட்டாட்சியர் துரையிடம் பேசினோம். ''ஹாஸ்டல் வார்டனை போலீஸார் கைதுசெய்துள்ளனர். போஸ்ட்மார்ட்டம் ரிப்போர்ட் வரணும்; முதன்மை கல்வி அதிகாரியின் விசாரணை முடியணும். இதெல்லாம் முடிந்த பிறகு, உரிய நடவடிக்கை நிச்சயமாக எடுக்கப்படும்'' என்றார்.</p>
<p class="content">கல்வி என்பது ஒருவன் வாழ்வதற்கு வழிகாட்ட வேண்டுமே தவிர, சாவதற்குக் காரணம் ஆகவிடக் கூடாது!</p>
<p class="content"><span style="color: #0000ff">- வீ.மாணிக்கவாசகம்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மகாத்மா முதல் மன்மோகன் வரை!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="233" src="http://cdnw.vikatan.com/jv/2014/02/ndmxzj/images/p18.jpg"></p>
<p class="content">24.6.1975-ம் நாள் அன்று ஜெயப்பிரகாஷ் நாராயணன் தலைமையில் இந்திராவுக்கு எதிரான பெரிய கூட்டம் திரட்டப்படுவதாகத் தகவல் பரவியதும், டெல்லி லெப்டினென்ட் கவர்னருக்கு இந்திராவின் மூளையாகச் செயல்பட்ட ஆர்.கே.தவானிடம் இருந்து ஒரு தகவல் போனது.</p>
<p class="content"> ''இந்தக் கூட்டம் முடிந்ததுமே எதிர்க்கட்சித் தலைவர்கள் அனைவரையும் கைதுசெய்துவிடுங்கள்'' என்பதுதான் அது. பிரதமர் இல்லத்துக்கு உளவுத் துறையின் எஸ்.பி. வந்திருப்பதாகவும், யார் யாரைக் கைதுசெய்யலாம் என்ற பட்டியலை தயார் செய்துகொண்டு இருப்பதாகவும் ஆர்.கே.தவான் கூறினார். ''இந்தப் பட்டியலை பிரதமர் பார்த்தார். சில பெயர்களை அடித்தார். சில பெயர்களை சேர்த்துள்ளார்'' என்றும் தவான் கூறினார். ''ஆனால், இறுதிப் பட்டியலை நான் பார்க்கவில்லை'' என்று பின்னர் தவான் கூறினார். இறுதிப் பட்டியலை இந்திராவும் சஞ்சயும் தயார் செய்தார்கள்.</p>
<p class="content">ராம்லீலா மைதானத்தில் பேரணி முடிந்து காந்தி அறக்கட்டளை கூட்டத்துக்கு வந்ததுமே ஜே.பி. கைதுசெய்யப்பட்டார். அப்போது நள்ளிரவு 2.30 மணி. அங்கிருந்து நாடாளுமன்ற வீதி காவல் நிலையத்துக்கு முதலில் அழைத்துச் செல்லப்பட்டு, பின்னர் அரியானா மாநில அரசு விருந்தினர் மாளிகையில் சிறைவைக்கப்பட்டார். அதே நேரத்தில், மொரார்ஜி தேசாயும் அவரது வீட்டில் கைதுசெய்யப்பட்டு, ஜே.பி. வைக்கப்பட்டிருந்த அதே மாளிகைக்கு அழைத்துவரப்பட்டார். இருவரும் வேறுவேறு அறைகளில் வைக்கப்பட்டார்கள்.</p>
<p style="text-align: center"><img align="middle" width="600" height="312" alt="" src="http://cdnw.vikatan.com/jv/2014/02/ndmxzj/images/p19a.jpg"></p>
<p class="content">ஜனசங்கத்தின் தலைவர் அடல்பிகாரி வாஜ்பாய், எல்.கே.அத்வானி ஆகியோர் கைதுசெய்யப்பட்டார்கள். நானாஜி தேஷ்முக், இந்தத் தகவலை அறிந்து தப்பிவிட்டார். சோஷலிஸ்ட் கட்சியின் தலைவர்கள் அசோக் மேத்தா, மது தண்டவதே ஆகியோருடன் மார்க்சிஸ்ட் தலைவர் ஜோதிர்மயி பாசுவும் கைதானார். இந்த ஜோதிர்மயி பாசுதான், சஞ்சய் காந்தியின் கார் கம்பெனி முறைகேடு தொடர்பாக நாடாளுமன்றத்தில் கேள்வி எழுப்பியவர். இவ்வளவு பேரை கைதுசெய்தவர்கள், இந்திரா மீது வழக்கு போட்ட ராஜ் நாராயணனை விட்டுவைப்பார்களா? அவரும் கைதானார்.</p>
<p class="content">இந்தக் கைது நடவடிக்கை காங்கிரஸில் இருந்த 'இளம் துருக்கியர்’களான சந்திரசேகர், ராம்தன், கிருஷ்ணகாந்த் போன்றவர்களுக்குத் தெரியவந்தது. ஜே.பி. எங்கே இருக்கிறார் என்று அந்த நள்ளிரவில் தேடியவர்கள் இந்த மூவரும். ராம்லீலா மைதானத்தில் இருந்து காந்தி அறக்கட்டளை கட்டத்துக்குத் தானே ஜே.பி. போனார் என்பதை உணர்ந்த அவர்கள் மூவரும் காந்தி அறக்கட்டளை வளாகத்துக்கு வந்தார்கள். அவர்களையும் சஞ்சய் காந்தியின் போலீஸ் கைதுசெய்து அரியானா அழைத்துச் சென்றது. டெல்லியில் மட்டுமல்ல; இந்தியா முழுக்க பல்வேறு மாநிலங்களில் இந்த கைது நடவடிக்கை பரவியது.</p>
<p class="content">ஜூன் 24, 25 ஆகிய இரண்டு நாட்களில் மட்டும் இந்தியா முழுக்க 677 பேர் அதிரடியாகக் கைதுசெய்யப்பட்டார்கள். இவர்கள் அனைவருமே உள்நாட்டு தேசிய பாதுகாப்புச் சட்டத்தின்படி (மிசா) கைதுசெய்யப்பட்டார்கள். யாரைக் கைதுசெய்தாலும் விசாரணையே, இல்லாமல் இரண்டு ஆண்டுகளுக்கு சிறை வைக்கலாம் என்பதுதான் இந்த சட்டத்தின் முக்கியமான ஷரத்து. 1971-ல் இந்தச் சட்டம் கொண்டுவரப்பட்டது. இச்சட்டம் அமல்படுத்தப்பட்ட ஆரம்ப காலத்தில் கடத்தல்காரர்கள்தான் இந்தச் சட்டத்தின்படி அதிக அளவில் கைதானார்கள். உணவுப் பொருள் கடத்தல் அப்போது அதிகம் நடந்து வந்ததால் இந்தக் கைதுகள் அதிகம் நடந்தது. உணவுக்கடத்தல்காரர்கள் பொதுமக்களுக்கு எதிரானவர்கள் என்ற அடிப்படையில் இந்தக் கைதுகள் நடந்தன. அதே சட்டத்தை, அரசியல் தலைவர்கள் மீதும் பயன்படுத்தினார்கள். இந்திராவுக்கு எதிரானவர்கள் அனைவரும் இந்தியாவுக்கு எதிரானவர்கள் என்று கருதப்பட்டு எதிர்க்கட்சியைச் சேர்ந்த அனைத்துத் தலைவர்களும் கைதுசெய்யப்பட்டார்கள். கைதுசெய்யப்பட்ட யாருமே ஜாமின் கேட்க முடியாது என்பதுதான் இந்தச் சட்டத்தின் ஸ்பெஷல் என்பதால் அதனை இந்திராவும் சஞ்சய்யும் பயன்படுத்தினார்கள்!</p>
<p class="content">தலைவர்கள் கைதுக்குப் பிறகு பத்திரிகைகளின் குரல்வளையை நெரிக்கத் தொடங்கினார்கள்!</p>
<p class="content">இந்தியாவின் முக்கிய செய்தி நிறுவனங்கள் இருந்த பகுதி பகதுர்ஷா மார்க். அங்கு உடனடியாக மின்சாரம் நிறுத்தப்பட்டது. மின்சாரம் இருந்தால்தானே பத்திரிகைகளை அச்சிட முடியும்? மூலாதாரத்தில் கைவைக்கும் மூளை சஞ்சய் காந்தியுடையது. இந்திராவுக்கு எதிராக அலகாபாத் நீதிமன்ற தீர்ப்பு வந்ததில் இருந்த அதுபற்றி எழுதிய பத்திரிகைக்காரர்கள் யார் என்ற பட்டியலும் தயார் ஆனது. அவர்களைக் கைதுசெய்ய சஞ்சய் உத்தரவு போட்டார்.</p>
<p class="content">அன்று செய்தி ஒலிபரப்புத் துறை அமைச்சராக இருந்தவர், பிற்காலத்தில் பிரதமர் ஆன ஐ.கே.குஜ்ரால். செய்தியாளர்களைக் கைதுசெய்யும் பட்டியல் அவரிடம் தரப்பட்டது. ஆனால், அதனை ஐ.கே.குஜ்ரால் ஏற்கவில்லை. உடனே அவரிடம் இருந்து அந்தப் பதவி பறிக்கப்பட்டது.</p>
<p class="content">மின்தடை இல்லாத பகுதியில் இயங்கி வந்த செய்தி நிறுவனங்கள் தங்களது நாளிதழ்களை வெளியில்விட்டன. ஹிந்துஸ்தான் டைம்ஸ், ஸ்டேட்ஸ்மேன், தி டிரிப்யூன் போன்றவை வெளியானது. டிரிப்யூன் இதழ்களை கட்டுக்கட்டாக பறிமுதல் செய்து எரித்தார்கள். இதைத் தொடர்ந்து  பத்திரிகை தணிக்கை முறை உடனடியாக அமலானது. எந்தச் செய்தியை வெளியிடுவதாக இருந்தாலும் அதனை மத்திய அரசு அதிகாரி ஒருவர், பார்த்து 'சரி’ என்று சொன்னால் மட்டும்தான்  வெளியிடலாம். அவர் வெளியிடக் கூடாது என்றால் அதனை வெளியிடவே கூடாது. அதாவது காங்கிரஸ் அரசு, இந்திரா, இந்திரா மீதான வழக்குகள், இந்திராவுக்கு எதிரான போராட்டங்கள், கைது நடவடிக்கைகள், விமர்சனங்கள் எதையுமே வெளியிடக் கூடாது என்பதுதான் இந்தத் தணிக்கை நடவடிக்கையின் ஒரே குறிக்கோள் இந்த நடவடிக்கையை அகில இந்திய அளவில் இந்தியன் எக்ஸ்பிரஸ், தி ஸ்டேட்ஸ்மேன் இதழ்கள் கடுமையாக எதிர்த்தன. மதர்லேண்ட் (டெல்லி) தருண் பாரத் (லக்னோ) ஆகியவை மீது அடக்குமுறை பாய்ச்சப்பட்டது. மதர்லேண்ட் ஆசிரியர் மல்கானி, கைதுசெய்யப்பட்டார். லண்டன் இதழான டெல்லி டெலிகிராப் செய்தியாளர் பீட்டர்சிங், நியூஸ்வீக் செய்தியாளர் (அமெரிக்கா) லாரென்ஸ் ஜிக்சின்ஸ் ஆகிய இருவரும் இந்தியாவை விட்டு வெளியேற்றப்பட்டார்கள். ஆனாலும் அடக்குமுறைக்கு எதிராக பல இதழ்கள் எழுதின. புதிய புதிய பெயர்களில் இதழ்கள் வெளிவந்துகொண்டே இருந்தன. தமிழகத்தில் அப்போது தி.மு.க. ஆட்சி இருந்தது. 1976 ஜனவரி 30-ம் தேதி அந்த ஆட்சி கலைக்கப்பட்ட பிறகுதான் அடக்குமுறை கோரத்தாண்டவம் அதிகமானது. பத்திரிகை தணிக்கையும் அதன் பிறகே தமிழகத்தில் தொடங்கியது.</p>
<p class="content">'இந்தியன் எக்ஸ்பிரஸ்’ அதிபர் கோயங்கா பட்ட கஷ்டத்தை உணர்ந்தாலே, அன்றைய இந்திய இதழியலின் சூழ்நிலை புரியும். இதோ கோயங்கா சொல்கிறார்:</p>
<p class="content">''1975 ஜூன் 26-ம் தேதி அதிகாரப்பூர்வமாக நெருக்கடி நிலை பிரகடனம் செய்யப்பட்டாலும் தில்லியிலுள்ள எனது வெளியீட்டு நிறுவனங்களுக்கு அதற்கு முந்தைய நாள் 25-ம் தேதி நள்ளிரவே நெருக்கடி நிலை பிரகடனப்படுத்தப்பட்டு விட்டது. எனது தில்லி அலுவலகம் அமைந்திருந்த பகுதியில் மின்சாரம் தடை செய்யப்பட்டது. எனவே 26-ம் தேதி காலை இந்தியன் எக்ஸ்பிரஸ் வெளிவரவில்லை.</p>
<p class="content">எனக்கும் எனது இந்தியன் எக்ஸ்பிரஸுக்கும் இருண்ட காலம் துவங்கியது. ஒட்டுமொத்த தேசத்துக்கும் இருண்ட காலம் என்பதை அது நிரூபித்தது. நாட்டின் அத்தியாவசிய மதிப்பு அனைத்தும் நிறுத்தி வைக்கப்பட்டன. அதுவரை இந்தியன் எக்ஸ்பிரஸுக்கு எதிரான அரசின் நடவடிக்கைகள் அற்பத்தனமானதாகவும் வெறுக்கத்தக்கதாகவும் மட்டுமே இருந்தன. ஆனால் நெருக்கடி நிலை பிரகடனம் செய்யப்பட்ட பிறகு பகையாக மாறியது. நெருக்கடி காலத்தின்போது இந்தியன் எக்ஸ்பிரஸுக்கு அளிக்கப்பட்ட பல்வேறு வகை தொல்லைகள் குறித்துப் பலரும் அறிந்திருந்தனர். ஆனால் வெளியே தெரிந்த விஷயங்கள் விரல் நுனி அளவுதான்.</p>
<p class="content">நெருக்கடி நிலைக்காலம் என்பது எனது வாழ்க்கையின் இருண்ட காலம். நான் அரை நூற்றாண்டாக தீவிர ஈடுபாடு கொண்டிருந்த இந்த நாட்டுக்கும் இருண்ட காலம்.</p>
<p class="content">எதிர்க்கட்சித் தலைவர்கள், தொழிலாளர் தலைவர்கள் கைதுசெய்யப்பட்டனர். பத்திரிகைத் தணிக்கை முறை திணிக்கப்பட்டது. குடிமக்களது உரிமைகள் முடக்கப்பட்டன. அதன்பின்னர் மத்திய அரசு, அதாவது ஆளுங்கட்சியின் பார்வை 1975-ம் ஆண்டு ஜூலை மூன்றாவது வாரத்தில் என் மீது திரும்பியது....'' என்று சொல்லிவிட்டு கோயங்கா சொல்லும் தகவல்கள்தான் அதிர்ச்சிக்குரியவை.</p>
<p class="content">கோயங்கா என்ன சாதாரணமான ஆளா? அவர் பத்திரிகை நிறுவனர் மட்டுமல்ல, அவருக்கு 50 ஆண்டுகால பொதுவாழ்க்கை உண்டு. நாடாளுமன்ற உறுப்பினராகவும் சட்டமன்ற உறுப்பினராகவும் இருந்தவர். 1926-ல் அன்றைய மெட்ராஸ் சட்டமன்ற கவுன்சில் உறுப்பினராகவும் இருந்தவர். சுதந்திரத்துக்கு முன்பும் பின்பும் காங்கிரஸ் கட்சியுடன் தன்னை இணைத்துக் கொண்டு செயல்பட்டவர். 1952-ல் சென்னை ராஜதானியில் கம்யூனிஸ்ட் அல்லாத காங்கிரஸ் ஆட்சி அமைவதற்கு உதவியவர். 1969-ல் காங்கிரஸ் கட்சி இரண்டாக உடைகின்றவரை தன்னை காங்கிரஸ் கட்சியுடன் அடையாளப்படுத்திக் கொண்டவர். காங்கிரஸ் கட்சி, இந்திராவின் தனிப்பட்ட சொத்தாக மாறிவருவதை உணர்ந்து கண்டித்தவர் கோயங்கா. அதனாலேயே இந்திராவின் எதிரியாகக் கருதப்பட்டார். சுதந்திரமான, யார் தலையீடும் இல்லாத, அதிகார வர்க்கம் செல்வாக்கு செலுத்த முடியாத பத்திரிகை நிறுவனத்தை நடத்த வேண்டும் என்று நினைத்தார். ஆனால், ஆளுங்கட்சிக்கு ஆதரவாக செய்திகள் வெளியிடும்படி கோயங்காவை கட்டாயப்படுத்தினார்கள். அதற்கு அவர் சம்மதிக்கவில்லை. அதனாலேயே வருமானவரித் துறை, மத்திய புலனாய்வுத் துறை ஆகியவற்றைப் பயன்படுத்தி கோயங்காவின் நிறுவனங்கள் மீது வழக்குகள் பதியப்பட்டன. 1972-ம் ஆண்டு கொண்டுவரப்பட்ட கட்டுப்பாட்டின்படி, எக்ஸ்பிரஸ் நிறுவனத்தில் அரசு நியமிக்கும் இரண்டு இயக்குநர்கள் இரண்டு ஆண்டுக்கு இருப்பார்கள் என்று கட்டாயப்படுத்தப்பட்டது. பங்குதாரர்களுக்கே தெரியாமல் இயக்குநர்களை நியமிக்கும் தந்திரம் இது என்று கோயங்கா இதனைக் கடுமையாக எதிர்த்தார்.</p>
<p class="content">'1969 முதல் பத்திரிகைகளைத் தனது கட்டுப்பாட்டில் கொண்டுவரும் அரசின் பல்வேறு முயற்சிகள், எனது எதிர்ப்பு காரணமாக ஓரளவே வெற்றிபெற்றன. எனது வர்த்தகத் திறனுக்கும் எனது சக்திக்கும் மீறியே இதற்காக நான் செலவிட வேண்டியதாயிற்று. ஆளுங்கட்சியுடனான எதிர்ப்பைக் கைவிடும்படி எனது நண்பர்கள் எனக்கு ஆலோசனை தெரிவித்தனர். ஆனால் நான் கைவிடவில்லை. வாழ்க்கையின் அத்தியாவசியமான சில மரியாதைகளுடன் சமரசம் செய்துகொள்ள நான் பழகவில்லை. எனது வர்த்தகம் மற்றும் உடமைகள் பறிபோனாலும் அத்தியாவசியமான மதிப்புகளைக் காப்பாற்றுவதற்காகப் போராடப் பயிற்சி பெற்றவன் நான்'' என்று சொல்லிக்கொண்ட கோயங்காவை எமர்ஜென்சியில் சும்மா விடுவார்களா?</p>
<p class="content"><img align="left" width="222" height="31" alt="" src="http://cdnw.vikatan.com/jv/2014/02/ndmxzj/images/manmohan.jpg"></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
