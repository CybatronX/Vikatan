	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''ஊழல் என்பது பொதுமக்களிடம் இருந்துதான் தொடங்குகிறது!''</div>
<div class="subtitle1">அடடே காங்கிரஸ்</div>
<div class="subtitle2"></div>
<div class="content" style="border-top:1px solid #DDD;">
<p class="content">சத்தியமூர்த்தி பவன் களைக்கட்டத் தொடங்கிவிட்டது! கடந்த 10, 11-ம் தேதிகளில் நாடாளுமன்றத் தேர்தலில் போட்டியிட விரும்புகிறவர்களிடம் இருந்து தமிழக காங்கிரஸ் கமிட்டியின் தலைமை அலுவலகமான சத்தியமூர்த்தி பவனில் விருப்ப மனுக்களைப் பெற்றனர். பொதுத்தொகுதிக்கு ரூ.10 ஆயிரம், தனித் தொகுதிக்கும் மகளிருக்கும் ரூ.5,000 என கட்டணம் நிர்ணயிக்கப்பட்டு இருந்தது. அ.தி.மு.க., தி.மு.க., தே.மு.தி.க. கட்சிகளுக்கு சற்றும் சளைக்காத வகையில் இரண்டு நாட்களில் 1,600 பேர் விருப்ப மனுத் தாக்கல் செய்தனர்.</p>
<p style="text-align: center"><img align="middle" alt="" src="http://cdnw.vikatan.com/jv/2014/02/mtknjg/images/p22.jpg"></p>
<p class="content"> </p>
<p class="content">விருப்ப மனுக்கள் கொடுத்த சிலரிடம் பேசியபோது...</p>
<p class="content"> </p>
<p class="content"> </p>
<p class="content">டாக்டர் பினுலால் சிங்: ''எத்தனையோ அவதூறுகளை அள்ளி வீசினாலும் காங்கிரஸ் துடிப்போடுதான் இருக்கிறது. நாடாளுமன்றத் தேர்தலில் போட்டியிட 39 தொகுதிகளுக்கும் விருப்ப மனு என்றவுடன் கட்சியினருக்கு உற்சாகம் வந்துவிட்டது. இந்த முறையாவது தனித்து தேர்தலில் நிற்க மாட்டோமா <img align="right" width="300" height="429" alt="" src="http://cdnw.vikatan.com/jv/2014/02/mtknjg/images/p22a.jpg">என்ற ஏக்கம் ஏற்பட்டுள்ளது. அ.தி.மு.க., தி.மு.க. என்று கூட்டணி வைத்தே கட்சி பாழாய் போகிறது. இந்த முறை கட்சித் தலைவர்கள் துணிச்சலான முடிவு எடுக்க வேண்டும்.''</p>
<p class="content">எம்.எஸ்.திரவியம்: ''முதல்வர் ஜெயலலிதா தன்னைத்தானே புகழ்ந்துகொண்டு, தான்தான் அடுத்த பிரதமர் என்ற மமதையில் இருக்கிறார். அதை முறிக்கும் வகையில் காங்கிரஸ் நல்ல கூட்டணி அமைக்க வேண்டும். அதே நேரத்தில், தனியாக நின்றாலும் சோர்ந்துபோய்விட மாட்டோம். கெஜ்ரிவால் போன்ற திடீர் தலைவர்களால் நாட்டு மக்களுக்குப் பிரச்னைகள்தான் அதிகம். ஊழல் என்பது பொதுமக்களிடம் இருந்துதான் தொடங்குகிறது. அதை ராகுல்காந்தி சரிசெய்வார்!''</p>
<p class="content">புஷ்பலெட்சுமி: ''கூட்டணி வைத்தாலும் வைக்காவிட்டாலும் காங்கிரஸ் எழுச்சியை இந்தத் தேர்தலில் காணலாம். காங்கிரஸ் அரசு தமிழக மக்களுக்குப் பல்வேறு நலத்திட்டங்களை செய்து சாதனை படைத்துள்ளது. அதையெல்லாம் மக்களிடம் எடுத்துச் சொல்லி, வாக்குகளைப் பெற்று வெல்வோம்.''    </p>
<p class="content">பெரம்பூர் நிசார்: ''அ.தி.மு.க., தி.மு.க. ஆகிய கட்சிகளுடன் கூட்டணி வைத்தே தேர்தலை சந்தித்த நிலை மாறவேண்டும். திராவிடக் கட்சிகளுடன் தேர்தலுக்குத் தேர்தல் சவாரி செய்கிறோம். இதனால், தேர்தல் நேரத்தில் பூத் கமிட்டிகள் போடும்போது காங்கிரஸ்காரர்களை ஒரு பொருட்டாகவே நினைப்பது இல்லை. இந்த நிலை இனி மாற வேண்டும். காங்கிரஸ் பொதுக் கூட்டம் நடந்தால், திராவிடக் கட்சிகளுக்கு இணையாக காங்கிரஸ் தொண்டர்கள் திரள்கின்றனர். அவர்களைத் தலைவர்கள்தான் வழிநடத்த வேண்டும்.''</p>
<p class="content">ஜெ.சதீஸ்குமார்: ''நாட்டின் ஒற்றுமையை காங்கிரஸால் மட்டுமே கட்டிக்காக்க முடியும். நரேந்திர மோடி மேஜிக், தமிழகத்தில் மட்டுமல்ல; நாடு முழுவதும் எடுபடாது. நாடாளுமன்றத் தேர்தலில் ஓட்டு கேட்க, 'காங்கிரஸ் முகமூடி’ மாநிலக் கட்சிகளுக்குத் தேவை. எனவே, காங்கிரஸைத் தேடி கூட்டணிக் கட்சிகள் வரும். தி.மு.க., தே.மு.தி.க. வந்தால், கூட்டணி பலம் அதிகமாகும். இந்தத் தேர்தலில் துடிப்பான இளைஞர்களுக்கும் அரசியல் நிர்வாக அனுபவம் உள்ளவர்களுக்கும் சரிசமமாக சீட் தர வேண்டும்.''</p>
<p class="content">சாய் லெட்சுமி: ''கடந்த 10 ஆண்டுகளாக தமிழகத்தைச் சேர்ந்த மத்திய காங்கிரஸ் அமைச்சர்கள் தமிழக வளர்ச்சிக்குக் கடுமையாகப் பாடுபட்டுள்ளனர். மாநிலத்தின் ஒவ்வொரு பிரச்னையிலும் தமிழ் மக்களின் குரலை மத்திய அரசின் காதுகளுக்குக் கொண்டுபோய் சேர்த்துள்ளோம். நாடாளுமன்றத் தேர்தலில் காங்கிரஸ் வெற்றி வாய்ப்பு பிரகாசமாக இருக்கிறது.''</p>
<p class="content">ஏ.எம்.சையது அப்துல் காதர்: ''மதவாதம் நாட்டின் ஒற்றுமையை சீர்குலைத்துவிடும். எத்தனையோ பிரச்னைகள் இருந்தாலும் தி.மு.க. - காங்கிரஸ் தொண்டர்களுக்கு இடையே நெருக்கமான உறவு இருந்துவருகிறது. நல்ல காரியங்கள் பல செய்திருந்தாலும், இந்த இரண்டு கட்சிகளும் பல பழிகளை சுமந்து நிற்கிறது. எனவே, தி.மு.க-வுடன் கூட்டணி அமைப்பதில் தவறு இல்லை. தி.மு.க., காங்கிரஸ் அணியில் தே.மு.தி.க-வும் வந்தால், இந்தத் தேர்தலில் மாபெரும் வெற்றி உறுதி!''</p>
<p class="content">எம்.ஜாக்கி: ''கூட்டணி இல்லாமல் இருந்தால்தான் கட்சிக்கு நல்லது. தொண்டர்களும் இறங்கிவந்து வேலைசெய்வார்கள். காங்கிரஸ் தனித்து போட்டியிட இப்போது நல்ல வாய்ப்பு கிடைத்துள்ளது. காமராஜர் ஆட்சி அமைப்போம் என்ற கோஷம் உண்மையானது என்றால், தனித்து நின்று களம் இறங்குவோம். ஒவ்வொரு தொகுதிக்கும் எம்.எல்.ஏ. மற்றும் எம்.பி. சீட்களை குறிப்பிட்ட ஆட்களுக்கே தருகிறார்கள். இதெல்லாம் மாறினால்தான் கட்சி உருப்படும்.''</p>
<p class="content">- எஸ்.முத்துகிருஷ்ணன், படங்கள்: ஆ.முத்துக்குமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விஷயகாந்த் வியூகம்</div>
<div class="subtitle1">தா.ம.கா. ஸ்டைலும் பா.ம.க. பயமும்!</div>
<div class="subtitle2"></div>
<div class="content" style="border-top:1px solid #DDD;">
<p class="content">அறிவாலயமா... கமலாலயமா... சத்தியமூர்த்தி பவனா... யாருடன் கூட்டணி? முடிவெடுக்காமல் இருக்கும் விஜயகாந்த்தின் வாய்ஸ், அரசியல் அரங்கில் விறுவிறுப்பைக் குறையாமல் வைத்திருக்கிறது. விஜயகாந்த்தின் நீண்ட மௌனத்துக்குக் காரணம் 'த.மா.கா-வும் பா.ம.க-வும்’தான் என பரபரக்கிறது தே.மு.தி.க. வட்டாரம்.</p>
<p class="content"> </p>
<p class="content"><span style="color: #ff6600">முதலில் த.மா.கா. ஸ்டைல்! </span></p>
<p class="content">2001 சட்டமன்றத் தேர்தலில் மூப்பனாரின் தமிழ் மாநில காங்கிரஸோடு கைகுலுக்கியதால்தான் ஜெயலலிதா ஆட்சிக் கட்டிலில் அப்போது அமர முடிந்தது. ஆனால், இந்தக் கூட்டணி அவ்வளவு எளிதில் அமைந்துவிடவில்லை. 'கூட்டணி ஆட்சியில் பங்கு’ என்கிற கோஷத்தை மூப்பனார் முழங்கிவந்தார். அப்படிப்பட்ட நேரத்தில்தான் மூப்பனாரும் ஜெயலலிதாவும் பங்கேற்ற 'ஈ.வி.கே.சம்பத்தின் நாடாளுமன்ற சொற்பொழிவுகள்’ நூல் வெளியீட்டு விழா நடைபெற்றது. ''ஆட்சியை எம்.ஜி.ஆர். யாரோடும் பங்குபோட்டது இல்லை. அதிகாரத்தைப் பகிர்ந்துகொண்டது இல்லை. தமிழக மக்கள் கூட்டணி ஆட்சியை விரும்பியது இல்லை'' என்று அந்த விழாவில் ஜெயலலிதா பேசி மூப்பனரின் ஆசைக்கு முடிவுகட்டினார்.</p>
<p style="text-align: center"><img align="middle" width="600" height="250" alt="" src="http://cdnw.vikatan.com/jv/2014/02/mtknjg/images/p34a.jpg"></p>
<p class="content">இந்த நிலையில், 'த.மா.கா-வுடன் கூட்டணிக்குத் தயார்’ என்று அழைப்புவிடுத்து குண்டைப் போட்டார் கருணாநிதி. இதனால் த.மா.கா-வின் டிமாண்ட் கூடியது. அ.தி.மு.க. தரப்பில் இருந்து மூப்பனாரிடம் <img align="right" width="200" height="261" alt="" src="http://cdnw.vikatan.com/jv/2014/02/mtknjg/images/p34.jpg">சமாதானப் படலம் தொடர்ந்தது. ஆனால், மூப்பனார் வாய் திறக்கவே இல்லை. அடுத்த சில தினங்களில் 'த.மா.கா-வுக்கு 40 தொகுதிகள் தரப்படும்’ என்று அறிவித்தார் கருணாநிதி. இதனால், அ.தி.மு.க. டென்ஷன் ஆனது. திடீரென்று பா.ம.க-வுடன் கூட்டணி அமைத்த ஜெயலலிதா, புதுச்சேரியில் முதல் இரண்டரை ஆண்டு ஆட்சியை பா.ம.க-வுக்கு விட்டுக்கொடுத்து அறிவிப்பு வெளியிட்டார்.</p>
<p class="content">காங்கிரஸ் கட்சிக்கும் சேர்த்தே கூட்டணி பேசிக்கொண்டிருந்த மூப்பனார் அலட்டிக்கொள்ளவே இல்லை. அவருடைய மௌனத்துக்குப் பிறகு திடீரென்று 'த.மா.கா-வுக்கு 45 தொகுதிகள் தரப்படும்’ என்று அறிவித்தார் ஜெயலலிதா. ஆனாலும், மூப்பனார் அசைந்து கொடுக்கவில்லை. கடைசியில் 'புதுச்சேரியில் அ.தி.மு.க-வுக்கு கிடைக்கும் இரண்டரை வருட ஆட்சி, காங்கிரஸுக்கு விட்டுத்தரப்படும்’ என்று ஜெயலலிதா இறங்கிவந்தார். அதன் பிறகும் த.மா.கா. தரப்பில் மௌனம். மூப்பனாரைத் தேடி தூதர்கள் வந்துபோனபடி இருந்தார்கள். ஒரு மாதத்துக்கும் மேல் நீடித்த சஸ்பென்ஸ் கடைசியாக உடைந்தது. த.மா.கா - காங்கிரஸ் கூட்டணிக்கு 47 தொகுதிகளை ஒதுக்கினார். அ.தி.மு.க-வின் தேர்தல் வரலாற்றிலேயே மிகக் குறைந்த தொகுதியில் அதாவது, 141 தொகுதிகளில் போட்டியிட்டது இந்தத் தேர்தலில்தான். மெஜாரிட்டி எண்ணிக்கைக்கு பக்கத்தில் நின்று ரிஸ்க் எடுத்தார் ஜெயலலிதா.</p>
<p class="content">சிலகாலம் கழித்து நெருக்கமான சில பத்திரிகையாளர்கள் மூப்பனாரை சந்தித்துப் பேசிக்கொண்டிருந்தபோது 'ஏன் கூட்டணிக்காக இவ்வளவு காலம் இழுத்தீர்கள்’ என்று கேட்டனர். 'ஒரு மாதத்துக்கும் மேல் நான் காத்திருந்தற்கு காரணம் இருக்கிறது. ஒவ்வொரு வாரத்துக்கும் இரண்டு தொகுதிகள் கூடிக்கொண்டே இருந்தன. ஜெயலலிதா இறங்கிவந்தார். மௌனமாக சாதிப்பது எனது ஸ்டைல்'' என்றார். இந்த ஸ்டைலைதான் இப்போது விஜயகாந்த் கடைப்பிடிக்கிறார்.  </p>
<p class="content"><span style="color: #ff6600">அடுத்து, பா.ம.க-வின் பயம்! </span></p>
<p class="content">கடந்த 2009 எம்.பி. தேர்தலில் அ.தி.மு.க. கூட்டணியில் கடைசி நேரத்தில் அதிரடியாக நுழைந்தது பா.ம.க. 2006 சட்டசபைத் தேர்தலில் இருந்தே கூட்டணியில் இருந்த ம.தி.மு.க-வுக்குகூட தொகுதி பங்கீடு முடிவடையாத நிலையில், ஏழு தொகுதிகளை அள்ளிக்கொண்டு போன பா.ம.க., தேர்தலில் படுதோல்வி அடைந்தது. அ.தி.மு.க. கூட்டணியில் இடம்பெற்ற ம.தி.மு.க-வுக்கு நான்கு தொகுதிகளும் இரண்டு கம்யூனிஸ்ட் கட்சிகளுக்கு தலா மூன்று தொகுதிகளும் ஒதுக்கப்பட்டன. இந்த மூன்று கட்சிகளும் தலா ஒரு இடத்தில் வெற்றிபெற்றன. ஆனால் ஏழு தொகுதிகளில் போட்டியிட்ட பா.ம.க., ஒரு தொகுதியில்கூட வெற்றிபெறாமல் போனதற்குக் காரணம், பா.ம.க. குறிவைத்து வீழ்த்தப்பட்டதுதான். கூட்டணியில் இருந்து பிரிந்து எதிர் முகாமில் சேர்ந்த பா.ம.க-வை எப்படியும் வீழ்த்திவிட வேண்டும் என தி.மு.க. காய்நகர்த்தி அதில் வெற்றியும் பெற்றது. 'மிகப்பெரிய சதிசெய்து தோற்கடித்துவிட்டனர். பா.ம.க. போட்டியிட்ட தொகுதிகளில் தி.மு.க. அதிக 'விலை கொடுத்து’ வெற்றியை வாங்கியிருக்கிறது. பா.ம.க. போட்டியிட்ட தொகுதிகளில் பணத்தை அள்ளி வீசி விதைத்திருக்கிறார்கள். விதைத்த அளவுக்கு அறுவடை செய்திருக்கிறார்கள்’ என்று அப்போது ராமதாஸ் காட்டமாக அறிக்கை விட்டார். இதுதான் விஜயகாந்த் பயத்துக்குக் காரணம்.</p>
<p class="content">தே.மு.தி.க. எம்.எல்.ஏ-க்களை வளைத்தது, கோட்டையில் எதிர்க்கட்சித் தலைவர் அறை சுருங்கியது, அவதூறு வழக்குகளைப் போட்டது, குடிகாரர் விமர்சனம் என தே.மு.தி.க. மீது ஆளுங்கட்சி காட்டும் பழிவாங்கும் நடவடிக்கை, தேர்தலிலும் எதிரொலிக்கலாம் என நினைக்கிறது தே.மு.தி.க. இந்தத் தேர்தலில் தே.மு.தி.க. போட்டியிடும் தொகுதிகளைக் குறிவைத்து, தே.மு.தி.க-வை அ.தி.மு.க. வீழ்த்த நினைக்கலாம். 2009-ல் பா.ம.க-வின் மாம்பழம் நசுக்கப்பட்டதுபோல இப்போது தே.மு.தி.க-வின் முரசு முடக்கப்படலாம். தனியாகப் போட்டியிட்டால் ஆளுங்கட்சியைச் சமாளிப்பது கடினம். அதனால், வலுவான கூட்டணியில் இணைவதுதான் சரியாக இருக்கும் என கணக்குப் போடுகிறார் விஜயகாந்த். அதையும் இப்போதே செய்தால் ஆளுங்கட்சி உஷார் ஆகிவிடும் என்பதால் தான் கடைசி வரைக்கும் இழுக்கிறார்.</p>
<p class="content">சிக்னலில் மட்டுமல்ல... அரசியலிலும் நான்கு புறம் பார்த்தே திரும்ப வேண்டும் என்பதை அறியாதவரா விஜயகாந்த்?</p>
<p class="content">- <span style="color: #0000ff">எம்.பரக்கத் அலி</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மிஸ்டர் கழுகு: காங்கிரஸுடன் கூட்டு வைத்தால் பிரசாரம் செய்ய வர மாட்டேன்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" src="http://cdnw.vikatan.com/jv/2014/02/mtknjg/images/p40.jpg"></p>
<p class="content">''தி.மு.க., காங்கிரஸ், தே.மு.தி.க. கூட்டணி உருவாகிவிட்டதாகச் சொல்லப்படுகிறதே?'' - கழுகார் உள்ளே வந்ததும் நாம் கேட்ட கேள்வி இதுதான். இதுதான் நம்முடைய முதல் கேள்வியாக இருக்கும் என்பதைத் தெரிந்து வந்தவராகவே செய்திகளைக் கொட்டத் தொடங்கினார்.</p>
<p class="content"> ''சோனியாவை கனிமொழி சந்தித்தார், பிரதமர் மன்மோகனை விஜயகாந்த் சந்திக்கப்போகிறார் என்பதை வைத்து இந்தச் செய்திகள் பரப்பப்படுகின்றனவோ என்னவோ!</p>
<p class="content"><img alt="" align="right" width="300" height="453" src="http://cdnw.vikatan.com/jv/2014/02/mtknjg/images/p41.jpg">முதலில் சோனியா- கனிமொழி சந்திப்பு பற்றிச் சொல்கிறேன். நாடா​ளுமன்றக் கட்டடத்தில் உள்ள சோனி​யாவின் அலுவலகத்தில் வைத்துத்தான் கனிமொழி சந்தித்தார். 12-ம் தேதி மதியம் 11 மணியில் இருந்து 11.30 மணிக்குள் இந்த சந்திப்பு நடந்துள்ளது. கடந்த 2-ம் தேதி கனிமொழி திடீரென மருத்துவமனையில் அனுமதிக்கப்பட்டார் அல்லவா? அப்போது டெல்லியில் இருந்து போனில் பேசி கனிமொழியிடம் நலம் விசாரித்தார் சோனியா. 'நான் நன்றாக இருக்கிறேன் மேடம். டெல்லி வரும்போது உங்களை சந்திக்கிறேன். உங்கள் அன்புக்கும் பாசத்துக்கும் நன்றி மேடம்’ என்று சொல்லியிருக்கிறார் கனிமொழி. 5-ம் தேதி டெல்லி புறப்பட்ட கனிமொழியிடம், 'நலம் விசாரித்த சோனியாவைச் சந்தித்து நன்றி சொல்’ என்று கருணாநிதி சொல்லியிருக்கிறார். அந்த அடிப்படையில்தான் இந்தச் சந்திப்பு நடந்துள்ளது. பரஸ்பர நலம் விசாரிப்புகள்தான் இந்தச் சந்திப்பில் நடந்துள்ளன என்கிறார்கள் டெல்லியில்!''</p>
<p class="content">''அப்படியா?''</p>
<p class="content">''வழக்கமாக நாடாளுமன்ற வளாகத்தில் மலர்ச்சியான முகத்துடன் வலம்வரும் கனிமொழி ஏனோ, சோனியாவைச் சந்தித்துவிட்டு சலனம் இல்லாமல் வந்தாராம். அதற்கு இரண்டு நாட்களுக்கு முன்பு அருண் ஜெட்லியுடன் கனிமொழி பேசிக்கொண்டு இருந்தார். அவர்கள் இருவரும் அரை மணி நேரத்துக்கும் கூடுதலாகப் பேசினார்கள். பேசி முடித்துவிட்டு வந்த அவரிடம், 'பி.ஜே.பி-யுடன் கூட்டணியா மேடம்?’ என்று நிருபர்கள் சிலர் ஆஃப் த ரெக்கார்டாகக் கேட்டார்களாம். 'பி.ஜே.பி-க்காரருடன் பேசினால் பி.ஜே.பி. கூட்டணியா? யாரோடும் ஃபிரெண்ட்லியாகக்கூட பேசக் கூடாதா?’ என்று கேட்டாராம். 'அவ்வளவு சாதாரணமாக ரியாக்ஷன் செய்தவர், சோனியாவை சந்தித்துவிட்டு வந்தபோது ஏனோ அப்படி இல்லை’ என்கிறார்கள் டெல்லியில். 'சோனியா, கனிமொழி சந்திப்பு என்று செய்தி வெளியிடலாமா?’ என்று கேட்டபோது, 'அது தேவையில்லை’ என்றும் கனிமொழி சொல்லியிருக்கிறார். 'காங்கிரஸோ, பி.ஜே.பி-யோ... ஏதோ ஒரு தேசியக் கட்சியுடன் கூட்டணி வைத்தால் மட்டும்தான் நாம் ஜெயிக்க முடியும்’ என்பது கனிமொழியின் எண்ணமாம்!''</p>
<p class="content">''தி.மு.க. - காங்கிரஸ் கூட்டணிக்கு யார் பேசுகிறார்கள்?''</p>
<p class="content">''தி.மு.க-வுடன்தான் கூட்டு வைக்க வேண்டும் என்பதில் காங்கிரஸ் உறுதியாக இருக்கிறது. இதன் <img alt="" align="right" width="300" height="452" src="http://cdnw.vikatan.com/jv/2014/02/mtknjg/images/p30a.jpg">முதல்கட்டமாகத்தான் குலாம்நபி ஆசாத் வந்து கருணாநிதியைச் சந்தித்தது. 'எதுவாக இருந்தாலும் தேர்தலுக்குப் பிறகு பார்த்துக்கொள்ளலாம்’ என்று கருணாநிதி சொல்லி அவரை அனுப்பிவிட்டார். அடுத்து பரூக் அப்துல்லா வந்தார். அவரும் காங்கிரஸ் கூட்டணிக்கான அடித்தளம் அமைக்கப் பார்த்தார். அப்போதும் கருணாநிதியின் சம்மதம் கிடைக்கவில்லை. இதைத் தொடர்ந்து காங்கிரஸ் சில அஸ்திரங்களை ஏவ ஆரம்பித்தது. அதுபற்றி 9.2.14 தேதியிட்ட இதழில் விரிவாக உமக்கு நான் சொல்லியிருந்தேன். காங்கிரஸ் அஸ்திரங்கள் கருணாநிதியைக் கலங்க வைத்துள்ளது என்றும் 'காங்கிரஸுடன் கூட்டணி வைத்து​விட்டுப்போகலாமே’ என்று தி.மு.க. புள்ளிகளே பேச ஆரம்பித்துள்ளார்கள். இதனைத்தான் காங்கிரஸ் எதிர்பார்த்தது’ என்றும் உமக்கு நான் சொல்லியிருந்தேன். இந்த நிலையில்தான் 11, 12 தேதிகளில் ஒரு செய்தி றெக்கைகட்டிப் பறக்க ஆரம்பித்தது. 'தி.மு.க, காங்கிரஸ், தே.மு.தி.க. கூட்டணி முடிவாகிவிட்டது. தி.மு.க-வுக்கு 20 இடங்கள், தே.மு.தி.க-வுக்கும் காங்கிரஸுக்கும் சேர்த்து 20 இடங்கள்’ என்று சொல்ல ஆரம்பித்தார்கள்!''</p>
<p class="content">''இப்படிச் சொல்ல ஆரம்பித்தவர்கள் யார்?''</p>
<p class="content">''மத்திய உளவுத் துறையின் மூளையில் உருவானதாம் இந்தக் கூட்டணி ஃபார்முலா. இந்த நேரம் பார்த்து சோனியாவை கனிமொழி சந்தித்தார், பிரதமரைச் சந்திக்க விஜயகாந்த் செல்கிறார் என்ற தகவல்கள்!''</p>
<p class="content">''விஜயகாந்த் திடீரென சந்திப்பதற்கு என்ன காரணம்?''</p>
<p class="content">''விஜயகாந்த் நட்பு வட்டாரத்தில் விசாரித்தேன். அவர் இரண்டுவிதமான முடிவுகள்தான் எடுப்பார் என்கிறார்கள். 'ஒன்று, பி.ஜே.பி-யுடன் கூட்டணி சேருவார்; அல்லது, தனித்து போட்டியிடுவார். தனித்துப் போட்டியிடுவோம் என்பது விஜயகாந்த்தின் முடிவு. பி.ஜே.பி-யுடன் கூட்டணி வைத்துக்கொள்ளலாம் என்பது பிரேமலதா, சுதீஷ் முடிவு’ என்று சொல்கிறார்கள். தனித்துப் போட்டியிடுவதாக இருந்தால், என்ன சொல்லி பிரசாரம் செய்வது? ஊழல் எதிர்ப்பு. அதற்காகத்தான் ஊழல் எதிர்ப்பு மாநாட்டை நடத்தினார். தமிழகத்தில் உணர்ச்சிப்பூர்வமான பிரச்னையாக இருக்கிறது ஈழத் தமிழர் மற்றும் மீனவர் பிரச்னை. அதற்காக மத்திய அரசிடம் சென்று தான் வாதாடியவன் என்று காட்டிக்கொள்ள விஜயகாந்த் நினைக்கிறார். அதற்காகத்தான் இந்த டெல்லி பயணமே திட்டமிடப்பட்டது!''</p>
<p class="content">''ஓஹோ!''</p>
<p class="content">''இப்படி தே.மு.தி.க. எம்.எல்.ஏ-க்களுடன் சென்று பிரதமரைச் சந்திக்கப்போகிறார்கள் என்ற தகவல் யாருக்கு முதலில் தெரியும் தெரியுமா? பி.ஜே.பி. தலைமைக்குத்தான். பிரதமர் அலுவலகத்தில் 8-ம் தேதி காலையில் அப்பாயின்ட்மென்ட் வாங்குகிறார்கள். 14-ம் தேதி என தேதி குறிக்கப்படுகிறது. அன்றுதான் சென்னைக்கு மோடி வருகிறார். அன்றைய தினம் பி.ஜே.பி. தமிழகத் தலைவருக்கு போன் செய்து பேசிய சுதீஷ், 'மோடி கூட்டம் சிறக்க வாழ்த்துக்கள்’ என்று சொல்லியிருக்கிறார். 'நீங்கள்தான் இழுக்கிறீர்களே’ என்று அந்தத் தலைவர் சொல்ல, சுதீஷ§ம் ஏதோ சொல்லி சமாளித்துள்ளார். போனை வைப்பதற்கு முன்னதாக, 'எங்கள் கட்சி எம்.எல்.ஏ-க்கள் அனைவரும் பிரதமரைச் சென்று சந்திக்கப்போகிறோம் என்ற தகவல் இன்னும் இரண்டு நாட்களில் வெளியில் வரும். அதைப் பார்த்து நீங்கள் குழம்ப வேண்டாம். மக்கள் பிரச்னைக்காக நாங்கள் இந்தச் சந்திப்பைச் செய்கிறோம். அதற்கும் அரசியலுக்கும் எந்த சம்பந்தமும் இல்லை’ என்று சொல்லியிருக்கிறார் சுதீஷ். அதாவது விஜயகாந்த், பி.எம். ஆபீஸ், அடுத்து பி.ஜே.பி. தலைமைக்குத்தான் இந்தத் தகவல் தெரியும் என்றால் பாரும்!''</p>
<p class="content">''சொல்லும்!''</p>
<p class="content">''ஜி.கே.வாசனின், உறவினர் இல்லத் திருமணத்துக்குப் பத்திரிகை கொடுக்கப் போனபோது, 'காங்கிரஸ் தினமும் கெட்ட பெயரைச் சம்பாதித்து வருகிறதே... நான் என்ன செய்வது?’ என்றாராம் விஜயகாந்த். அதேபோல், வேட்பாளர்கள் நேர்காணலுக்கு வந்தவர்களில் பெரும்பாலானவர்கள் பி.ஜே.பி-யுடன்தான் கூட்டணி வைக்க வேண்டும் என்று சொல்லியிருக்கிறார்கள். 'தி.மு.க-வுடன் கூட்டணி வைத்தால் என்ன?’ என்று வலியப் போய் கேட்டுள்ளார் விஜயகாந்த். 'அவர்களுடன் கூட்டணி வைத்தால் நாம் நிற்கும் இடங்களில் தோற்கடித்துவிடுவார்கள்’ என்று ஒருவர் சொல்லியிருக்கிறார். 'நம்மைப் பற்றி பொதுமக்கள் என்ன நினைக்கிறார்கள்?’ என்று விஜயகாந்த், நேர்காணலுக்கு வந்த ஒரு பெண்ணிடம் கேட்க, 'நாமும் ராமதாஸும் ஒண்ணுன்னு பேசிக்கிறாங்க’ என்று சொல்லியிருக்கிறார். 'ஏனாம்?’ என்றாராம் விஜயகாந்த். 'அவரும் இப்படித்தான் கூட்டணி வைக்கிறேன்னு ஒவ்வொரு தேர்தல்லயும் இழுப்பார். அதே மாதிரி நாமும் இழுக்கிறோமாம்’ என்றாராம் அந்தப் பெண். அவரை உடனே வெளியில் அனுப்பிவிட்டார்களாம்!''</p>
<p class="content">''இதில் இருந்து..?''</p>
<p class="content">''விஜயகாந்த் இன்னும் எந்த முடிவுக்கும் வரவில்லை என்று தெரிகிறது!''</p>
<p class="content">''தி.மு.க.?''</p>
<p class="content">''தி.மு.க. விரும்புவது விஜயகாந்த்தை மட்டும்தான்; காங்கிரஸை அல்ல. காங்கிரஸுடன் கூட்டணி கூடாது என்று ஆரம்பத்தில் இருந்தே சொல்லி வருவது ஸ்டாலின்​தான். அவர் இந்த நிமிடம் வரை மனம் மாறவில்லை!''</p>
<p class="content">''இந்த நிமிடம் வரை என்று அழுத்திச் சொல்கிறீரே? அதற்கு ஏதாவது உள் அர்த்தம் இருக்கிறதா?''</p>
<p class="content">''இருக்கிறது. அதனையும் சொல்கிறேன்! குலாம்நபி ஆசாத், சென்னை வந்து கருணாநிதி​யைச் சந்திக்கப்போகிறார் என்ற தகவல் கடைசி நிமிடம் வரைக்கும் ஸ்டாலினுக்குத் தெரியாதாம். அதாவது, சொல்லப்படவில்லையாம்.  ஆனாலும் விஷயத்தை தெரிந்து கொண்ட ஸ்டாலின் 'நாம்தான் காங்கிரஸ் கூட்டணியே வேண்டாம் என்று தீர்மானமாகச் சொன்ன பிறகு, எதற்கு அவரைச் சந்திக்க வேண்டும்?’ என்று அப்போதே கருணாநிதியிடம் ஸ்டாலின் கேட்டுள்ளார். 'அவர் வேலூரில் வேறு ஏதோ நிகழ்ச்சியில் கலந்துகொள்ள வருகிறார். சும்மாதான் நம்மைச் சந்திக்க வேண்டும் என்கிறார்’ என்று கருணாநிதி சொன்ன சமாதானத்தையும் ஸ்டாலின் ஏற்கவில்லை. 'அவர்கள் எதற்காக வந்து சந்தித்தாலும், அது கூடாது. இனிமேல் காங்கிரஸ் தூதர்களைச் சந்திக்க வேண்டாம்’ என்று கறாராகச் சொல்லியிருந்தார் ஸ்டாலின். ஆனால், திடீரென்று சோனியாவை கனிமொழி சந்தித்ததாகச் செய்தி வந்தபோது ஸ்டாலினுக்கு ஆத்திரம் அதிகமாகியது!''</p>
<p class="content">''ம்!''</p>
<p class="content">''கூட்டணி பேசுவதற்காக சோனியாவை கனிமொழி சந்தித்தாரோ... அல்லது, தன்னைப் பற்றி உடல் நலம் விசாரித்தவர் என்ற அடிப்படையில் நன்றி சொல்லப் போனாரோ... எதுவாக இருந்தாலும், தன்னிடம் சொல்லிவிட்டு அவரைச் சந்தித்திருக்க வேண்டும் என்று ஸ்டாலின் நினைத்திருக்கிறார். 'இப்படி சோனியா மேடத்தை பார்த்து நன்றி சொல்லப்போறேன்னு சொன்னா நான் என்ன தடுக்கவா போறேன்? ஆனால், யாரோ எனக்கு போன் செய்து கூட்டணி பேசுகிறீர்கள் போல என்று கேட்பது அவமானமாக இருக்கிறது. இப்படி ஆள் ஆளுக்கு நடந்துகொண்டால் கட்சியின் இமேஜ் சரிந்துபோகும்’ என்று சொல்லியிருக்கிறார் ஸ்டாலின். இதனை மனசுக்குள் பூட்டி வைத்திருப்பதைவிட கருணாநிதி​யிடம் தெளிவுபடுத்திவிடுவது நல்லது என்று வியாழக்கிழமை காலையில் கோபாலபுரம் போனாராம் ஸ்டாலின்.</p>
<p class="content">அமைதியாகத்தான் பேச்சை ஆரம்பித்திருக்கிறார் ஸ்டாலின். 'ரெண்டு நாளாக நம்மைப் பற்றி வரும் எந்தச் செய்தியும் நன்றாக இல்லை. காங்கிரஸுடன் நாம் கூட்டணி வைக்கப்போவதாக செய்தியைப் பரப்புகிறார்கள். அதுக்கு தகுந்த மாதிரி சோனியாவை கனிமொழி போய் பார்த்திருக்கிறார். காங்கிரஸுடன் கூட்டணி இல்லைன்னு பொதுக்குழுவில் தெளிவுபடுத்திய பிறகு, அதற்கான முயற்சியை தனிப்பட்டவர்கள் எடுக்க முடியுமா? அப்படி எடுத்தால், நம்முடைய கட்சியை யாராவது மதிப்பார்களா? வாரா வாரம் கொள்கையை மாற்றிக்கொண்டே இருக்கிறார்கள் என்று சொல்ல மாட்டார்களா? ஊரெல்லாம் காங்கிரஸ் அவமானப்பட்டுக் கிடக்கும்போது, அதோடு நாமும் சேர்ந்து அவமானப்பட வேண்டுமா? காங்கிரஸுடன் மறுபடி நாம் கூட்டுச் சேர்ந்தால் இனி வாழ்நாளில் யாரும் நம்மை நம்பவே மாட்டார்கள். நேரத்துக்கு ஒரு கொள்கை உள்ள கட்சி என்று சொல்வார்கள். மோடியைப் பாராட்டி நீங்கள் சொன்னீர்கள்; மறுநாளே மறுத்தீர்கள். காங்கிரஸை திட்டினீர்கள்; மறுபடி பாராட்டிப் பேசினால் வெளியில் தலைகாட்ட முடியாது. ஈழத்தமிழர் பிரச்னையைப் பேசவே முடியாது. மீனவர் பிரச்னையையும் பேசவே முடியாது. காங்கிரஸ் கூட்டணியில் இல்லாததால்தான், நாம் நடத்தும் டெசோவை யாராலும் குறைசொல்ல முடியவில்லை. ஐ.நா-வுக்கு போய் மனு கொடுத்தோம். புலம்பெயர் தமிழர்களைப் போய் பார்த்தோம். இவை அனைத்தும் நடிப்பு என்று ஆகிவிடும். அதனால், காங்கிரஸோடு கூட்டணி வைக்காதீர்கள். அது நல்லது அல்ல. அப்படி மீறி வைக்க நினைத்தால், நான் தேர்தல் பிரசாரத்துக்குப் போக மாட்டேன். நீங்க யாரை வைத்தாவது பார்த்துக் கொள்ளுங்கள்’ என்று பொரிந்து தள்ளிவிட்டாராம் ஸ்டாலின்!''</p>
<p class="content">''அப்படியா?''</p>
<p class="content">''கருணாநிதியிடம் ஸ்டாலின் பேசியதன் சாராம்சம் இதுதான். 'நம்மோடு சிறுபான்மை இயக்கங்கள், தலித் அரசியல் கட்சிகள் இணைந்துள்ளன. இதோடு தே.மு.தி.க. வருகிறதா என்று பார்ப்போம். அதற்கான முயற்சியை எடுப்போம். வராவிட்டாலும் இழப்பு இல்லை. என்னைப் பொறுத்தவரை ஐந்து இடம் ஜெயித்தாலும் பத்து இடம் ஜெயித்தாலும் கட்சியின் கொள்கையை காவு கொடுக்காமல் ஜெயிக்க வேண்டும். தேர்தல் பிரசாரத்துக்குப் போகும்போது கூச்சப்படாமல் தலைநிமிர்ந்து போக வேண்டும். நாம் பார்க்காத தோல்வியா?’ என்றும் ஸ்டாலின் சொல்லியிருக்கிறார். இவ்வளவையும் கருணாநிதி அமைதியாகக் கேட்டுக்கொண்டாரே தவிர, பதில் எதுவும் சொல்லவில்லையாம்.</p>
<p class="content">'ஆள் ஆளுக்கு அரசியல் மூவ் செய்தால் கட்சி நடத்த முடியாது’ என்று நினைக்கிறாராம் ஸ்டாலின். அவரை வந்து சந்திக்கும் கட்சி முக்கியஸ்தர்கள் சிலர், 'காங்கிரஸ் தேவையில்லை’ என்று சொல்கிறார்களாம். அவர்களே கருணாநிதியைச் சந்திக்கும்போது, 'காங்கிரஸ் இருந்தால்தான் நல்லது’ என்று சொல்கிறார்களாம். 'இப்படி ஆள் ஆளுக்கு நிறம் மாறி பேசிக் குழப்புகிறார்கள். இந்தக் குழப்பவாதிகளால்தான் பிரச்னையே’ என்றாராம் ஸ்டாலின். இந்த வேகத்தில் கோபாலபுரம் வீட்டை விட்டுக் கிளம்பிச் சென்ற ஸ்டாலின் நேராக சட்டமன்றம் போனார். அங்கிருந்து அறிவாலயம் வந்தவர், மதியம் தனது வீட்டுக்குப் போய்விட்டார்.</p>
<p class="content">ஸ்டாலின் பேசிவிட்டுப் போனது கருணாநிதியின் மனதை அதிகம் பாதித்ததாம். இந்த விவகாரத்துக்கு முற்றுப்புள்ளி வைக்க வேண்டும் என்று நினைத்தார். மதியம் 3 மணிக்கு திருச்சிக்கு காரில் புறப்பட்டார் கருணாநிதி. கோபாலபுரம் வீட்டில் இருந்து வெளியில் வந்தவர், 'வெளியில் மீடியா இருக்கா?’ என்று கேட்டார். கலைஞர் டி.வி-யும் இன்னொரு டி.வி-யும்தான் இருந்தன. கலைஞர் டி.வி. நிருபர், கருணாநிதியாக ஏதாவது சொன்னால்தானே கேட்க முடியும்? அவரால், கருணாநிதியிடம் சர்ச்சைக்குரிய கேள்வி கேட்க முடியாது அல்லவா? அவர் அமைதியாக இருந்துள்ளார். இன்னொரு டி.வி-யின் நிருபர் புதுசு. அதனால் அவர், கூட்டணி சம்பந்தமாகக் கேட்டுள்ளார். 'என்ன கேட்கிறீங்க?’ என்று அவரைக் கேள்வி கேட்கத் தூண்டி உள்ளார் கருணாநிதி. 'தே.மு.தி.க., காங்கிரஸுடன் கூட்டணி வரும் என்று சொல்கிறார்களே?’ என்று அந்த நிருபர் கேட்டதுதான் தாமதம்... 'தே.மு.தி.க., காங்கிரஸ் கூட்டணி அமைக்க சாத்தியமும் இல்லை, சூழ்நிலையும் இல்லை’ என்று தெளிவுபடுத்தினார். அந்த நிருபர் இந்தக் கேள்வியைக் கேட்காவிட்டாலும், கருணாநிதி அதனைச் சொல்லியிருப்பார் போல. அந்தளவுக்கு உறுதியாக இருந்தன அவரது வார்த்தைகள்!''</p>
<p class="content">''கருணாநிதியின் அறிவிப்புக்குப் பின்னால் இவ்வளவு விஷயம் இருக்கிறதா?'' என்று நாம் கேட்க தலையாட்டிவிட்டுப் பறந்தார் கழுகார்!</p>
<p class="content">அட்டைப் படம்: எம்.விஜயகுமார்</p>
<p class="content">படங்கள்: எஸ்.தேவராஜன்</p>
<p class="content"> </p>
<p class="content"><strong><span style="color: #ff6600">''வாரிசு அரசியல் தவறு அல்ல!'' </span></strong></p>
<p class="content">கடந்த 12-ம் தேதி தி.மு.க. முன்னாள் அமைச்சர் எம்.ஆர்.கே.பன்னீர்செல்வம் மகன் கதிரவன், சுகன்யா திருமணம் கடலூர் மாவட்டம் முட்டம் கிராமத்தில் வெகு விமரிசையாக நடைபெற்றது. மணமக்களை வாழ்த்த வந்த விடுதலைச் சிறுத்தைகள் கட்சியின் தலைவர் திருமாவளவன், ''தி.மு.க-வை இந்த மண்ணில் இருந்து அடியோடு விரட்டியடிக்க வேண்டும் என்று சிலர் நினைக்கிறார்கள். அதனால்தான் தி.மு.க. குடும்பத்தில் நடக்கும் சிறு சிறு பிரச்னைகளைக்கூட ஊதி பெரிதாக்கு​கின்றனர்'' என்றார்.</p>
<p style="text-align: center"><img alt="" align="middle" src="http://cdnw.vikatan.com/jv/2014/02/mtknjg/images/p43.jpg"></p>
<p class="content">திருமணத்துக்கு தலைமை தாங்கிய மு.க.ஸ்டாலின், ''மணமகனாக இருக்கும் கதிரவன் அரசியலுக்கு வந்துவிடுவார் என்று அப்போதே அவர் தாத்தாவுக்குத் தெரிந்திருக்கிறது. அதனால்தான் அவர் இறக்கும்போதே கதிரவனை மார்பில் ஏந்திக்கொண்டு, எனக்குப் பிறகு என் மகன், அவருக்குப் பிறகு நீ என்று சொல்லாமலேயே சொல்லிவிட்டு சென்றுள்ளார். எல்லோரும் சொல்கிறார்கள், வாரிசு அரசியல் செய்கிறார்கள் என்று. வாரிசு அரசியல் செய்தால் என்ன தப்பு? தகுதி இருந்தால் யாரும் அரசியலுக்கு வரலாம்!'' என்றார்.</p>
<p class="content"><strong><span style="color: #ff6600">மிளகு ஸ்பிரே மர்மம்!</span></strong></p>
<p class="content"> அமளிதுமளி, கூச்சல் குழப்பம், கத்தை கத்தையாக பணம் வீச்சு... என, எத்தனையோ சம்பவங்களை எதிர்கொண்ட நாடாளுமன்றத்தில் மிளகு ஸ்பிரே அடித்து மறக்க முடியாத வடுவை ஏற்படுத்திவிட்டார்கள் ஆந்திராவைச் சேர்ந்த காங்கிரஸ் எம்.பி-க்கள். ஆந்திராவைப் பிரித்து தனி தெலங்கானா உருவாக்குவதற்கான மசோதா கடும் அமளிக்கு இடையே தாக்கல் ஆனபோது காகிதங்களைப் பறக்கவிட்​டனர். கம்ப்யூட்டர்களைத் தூக்கி வீசியெறிந்து கடும் மோதலில் ஈடுபட்டனர். அமளி செய்த காரணத்துக்காக காங்கிரஸ் கட்சியில் இருந்து நீக்கப்பட்ட எம்.பி-யான ராஜகோபால் லகடபதி திடீரென்று மிளகு ஸ்பிரேயை அடித்தார். இதனால் சிலர் மயங்கி விழுந்தனர். டம்ளர் வீச்சு, சபாநாயகரின் மைக் உடைப்பு என நாடாளுமன்றம் போர்க்களமானது.</p>
<p class="content">ராஜகோபால் உட்பட 17 எம்.பி-க்கள் சஸ்பெண்ட் செய்யப்பட்டபோதிலும், ஆயுள் முடியும் தறுவாயில் உள்ள 15-வது நாடாளுமன்றத்தால் எந்தப் பயனும் ஏற்படப் போவது இல்லையாம். ''ராஜகோபாலுக்கு ஹைதராபாத்தில் நிறைய தொழிற்சாலைகள் இருக்கின்றன. ஆந்திரா பிரிக்கப்பட்டால் அவருக்கு நிறைய பாதிப்புகள் உண்டாகும். அதனால்தான் அவர் மிளகு ஸ்பிரே அடிக்கும் அளவுக்குப் போனார்'' என்கிறார்கள். தெலங்கானாவுக்கு எதிராக நாடாளுமன்றத்தில் நடந்த அமளிகள் தேர்தலில் ஆந்திராவில் காங்கிரஸுக்கு ஏற்படப் போகும் தோல்வியை காட்டும் என்பதே ஆந்திரா எம்.பி-க்களின் கருத்து!</p>
<p class="content"><span style="color: #ff6600">அர்ச்சனாவை எதிர்க்கும் பி.ஜே.பி.!</span></p>
<p class="content"> தமிழகத்தைச் சேர்ந்த அர்ச்சனா ராமசுந்தரம் ஐ.பி.எஸ்., சி.பி.ஐ-யின் கூடுதல் இயக்குநராக <img alt="" align="right" width="101" height="127" src="http://cdnw.vikatan.com/jv/2014/02/mtknjg/images/p44a.jpg">நியமிக்கப்பட்டிருக்கிறார். இவர், 1980-ம் வருட பேட்ச் தமிழக கேடர் ஆபீஸர். இவர் தனது 23-வது வயதில் போலீஸ் பணியில் நுழைந்தார். 2017-ம் வருடம் அக்டோபரில் ரிட்டயர்ட் ஆகிறார். ஆக, இவர் நிச்சயமாக, சி.பி.ஐ. இயக்குநராக வர நிறைய சான்ஸ் உண்டு. ஆனால், அர்சசனாவின் நியமனத்தை பாரதிய ஜனதா கட்சி எதிர்த்துள்ளது.</p>
<p class="content">இதுபற்றி டெல்லியில் உள்ள உயர் போலீஸ் அதிகாரி ஒருவரிடம் கேட்டபோது, ''மத்திய பணியாளர் நலன் மற்றும் பயிற்சித் துறை அமைச்சகம் தரப்பில் மூன்று ஐ.பி.எஸ். அதிகாரிகளின் பெயர்களை மத்திய ஊழல் கண்காணிப்பு ஆணையத்துக்கு அனுப்பியது. இவர்களில் மேற்கு வங்காளத்தைச் சேர்ந்த பச்நந்தா என்பவர் பெயரை மட்டும் ஆணையம் டிக் செய்து மத்திய அரசுக்கு அனுப்பியது. அதை மறுபரிசீலனை செய்யும்படி மீண்டும் ஆணையத்துக்கு மத்திய அரசு அனுப்பியது. இந்த முறையும் பச்நந்தா பெயரையே ஆணையம் தேர்வுசெய்து அனுப்பியது. இப்படி ஒரே ஒரு பெயரை மட்டும் ஆணையம் அனுப்பினால், மத்திய அரசு தனக்குள்ள அதிகாரத்தை வைத்து அந்தப் பெயரை நிராகரித்து, வேறு நபரை நியமிக்க வழிவகை உண்டு. இதைப் பயன்படுத்தி அர்ச்சனாவை சி.பி.ஐ-யின் கூடுதல் இயக்குநராக மத்திய அரசு நியமித்துள்ளது. இதை எதிர்க்கும் பாரதிய ஜனதா, 'அரசு அமைப்பு எடுக்கும் முடிவை காங்கிரஸ் கட்சி நிராகரித்து தன் இஷ்டத்துக்கு நடந்துகொள்வதால் அந்த அமைப்புகள் பலவீனம் அடைந்துவருகிறது' என்று குற்றம்சாட்டியுள்ளது. ஆனாலும், மத்திய அரசு தனது முடிவில் உறுதியாக இருக்கிறது. அர்ச்சனாவை உடனே தமிழகத்தை விட்டு விடுவிக்கும்படி தமிழக அரசுக்கு ஃபேக்ஸ் மூலம் அவசர செய்தி அனுப்பியுள்ளது'' என்கிறார்.  </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மலைக்க வைக்கும் நேரு கோட்டை!</div>
<div class="subtitle1"></div>
<div class="content" style="border-top:1px solid #DDD;">
<p class="content">ஷங்கர் படத்தையே மிஞ்சும் அளவுக்கு பிரமாண்டமாகத் தயாராகியுள்ளது திருச்சி தி.மு.க. மாநாட்டு ஏற்பாடுகள். பிப்ரவரி 15,16 தேதி​களில் தமிழகம் முழுவதும் இருந்து அந்தக் கட்சித் தொண்டர்கள் திருச்சியில் திரள இருக்கிறார்கள். மாநாட்டு வரவேற்புக் குழுத் தலைவரும் முன்னாள் அமைச்சருமான கே.என்.நேரு தன்னுடைய கனவு அனைத்​தையும் நிறைவேற்றிவிட்டார் போலும்! மலைக்கோட்டை மாநகரில் மலைக்க வைக்கும் கோட்டைபோல தி.மு.க. மாநாட்டு வளாகம் அமைக்கப்பட்டுள்ளது. இதன் மொத்த வடிவமைப்பும் 'பந்தல்’ சிவா.</p>
<p style="text-align: center"><img align="middle" width="600" height="228" alt="" src="http://cdnw.vikatan.com/jv/2014/02/mtknjg/images/p12.jpg"></p>
<p style="text-align: center"><img align="middle" width="600" height="424" alt="" src="http://cdnw.vikatan.com/jv/2014/02/mtknjg/images/p13.jpg"></p>
<p style="text-align: center"><img align="middle" width="600" height="149" alt="" src="http://cdnw.vikatan.com/jv/2014/02/mtknjg/images/p12a.jpg"></p>
<p style="text-align: center"><img align="middle" alt="" src="http://cdnw.vikatan.com/jv/2014/02/mtknjg/images/p13a.jpg"></p>
<p style="text-align: center"><img align="middle" alt="" src="http://cdnw.vikatan.com/jv/2014/02/mtknjg/images/p15a.jpg"></p>
<p style="text-align: center"><img align="middle" width="600" height="855" alt="" src="http://cdnw.vikatan.com/jv/2014/02/mtknjg/images/p145.jpg"></p>
<p style="text-align: center"> </p>
<p style="text-align: center"> </p>
<p style="text-align: center"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கழுகார் பதில்கள்!</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #0000ff">குமரகுரு,</span> மேலூர்.</p>
<p class="content"> </p>
<p class="content"><span style="color: #ff6600"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/02/mtknjg/images/question2.jpg">மேடைப்பேச்சு எப்படி இருக்க வேண்டும்? </span></p>
<p style="text-align: center"><span style="color: #ff6600"><img align="middle" width="450" height="497" alt="" src="http://cdnw.vikatan.com/jv/2014/02/mtknjg/images/p8.jpg"></span></p>
<p class="content">  எளிய தமிழில் பேசுவதுதான் சிறந்த பேச்சாக காலங்கள் கடந்தும் மதிக்கப்படுகிறது. 'பேச்சு என்பது கேட்பவர்களுக்குப் பலன் தருவதாக இருக்க வேண்டும்’ என்பார் தந்தை பெரியார். 'ஒருவர் எவ்வளவு நேரம் பேசினாலும், அலுப்புத் தோன்றக் கூடாது. அதுதான் சிறந்த பேச்சு’ என்று எழுத்தாளர் கல்கி எழுதியிருக்கிறார். தனக்குப் பிடித்த பேச்சாளர் தந்தை பெரியார்தான் என்று சொல்லும் கல்கி, 'தமிழ்நாட்டில் ராமசாமியாரின் பிரசங்கம் ஒன்றை மட்டும்தான் என்னால் மூன்று மணி நேரம் உட்கார்ந்து கேட்க முடியும் என்று தயங்காமல் கூறுவேன்’ என்றும் சொல்லியிருக்கிறார். அப்படிப்பட்ட பெரியார் மேடைப் பேச்சாளர்களுக்கு வகுத்த இலக்கணம் என்ன தெரியுமா?</p>
<p class="content">'அடுக்கடுக்காகப் பேச வேண்டும் என்றும், அலங்காரமாகப் பேச வேண்டும் என்றும், எதுகை மோனையாகப் பேச வேண்டும் என்றும் சிலர் ஆசைப்படுகிறார்கள். இதற்காகப் பல கருத்துக்களையும் பயனற்ற சொற்களையும் கொண்டுவந்து குவித்து, எடுத்துக்கொண்ட பொருளுக்கு முக்கியத்துவம் இல்லாமல் செய்துவிடுகிறார்கள். இது பேச்சுக்கு வந்த பெரும் நோய் என்று சொல்வேன்.’</p>
<p class="content"> </p>
<p class="content"><span style="color: #0000ff">சாத்தகுடி வீர.வைரமுத்து, </span>வேட்டனூர்.</p>
<p class="content"><span style="color: #ff6600"><img align="right" width="150" height="585" alt="" src="http://cdnw.vikatan.com/jv/2014/02/mtknjg/images/p9.jpg"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/02/mtknjg/images/question2.jpg">சமீப காலமாக போக்குவரத்துத் துறை அமைச்சர் செந்தில் பாலாஜியை முன்னிலைப்படுத்தப் படுவதுபோல் தெரிகிறதே? </span></p>
<p class="content">அவரை ஏதோ நீங்கள் மாட்டிவிட நினைப்பதுபோல் தெரிகிறதே?!</p>
<p class="content"> </p>
<p class="content"><span style="color: #0000ff">எம்.சம்பத், </span>வேலாயுதம்பாளையம்.</p>
<p class="content"><span style="color: #ff6600"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/02/mtknjg/images/question2.jpg">'பிரேமலதாவுக்குத் தெரிந்த அளவு எனக்கு நாடகம் தெரியாது’ என்று கருணாநிதி கூறியிருக்கிறாரே? </span></p>
<p class="content">  விஜயகாந்த்தின் நாடகங்கள், பிரேமலதாவுக்குத்தானே தெரியும். அதனைச் சொல்லியிருப்பார் கருணாநிதி!</p>
<p class="content"> </p>
<p class="content"><span style="color: #0000ff">வசந்தாகாந்த்</span>, கருப்பம்புலம்.</p>
<p class="content"><span style="color: #ff6600"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/02/mtknjg/images/question2.jpg">தனக்கு வந்த பிரதமர் பதவியை மூப்பனார் ஏன் மறுத்தார்? </span></p>
<p class="content">மூப்பனார் மறுக்கவில்லை. மூப்பனாருக்கு வந்த பதவியை சிலர் தடுத்தார்கள். அதனால், அந்த வாய்ப்பு தேவ கவுடாவை அடுத்து குஜ்ராலுக்குப் போனது!</p>
<p class="content"> </p>
<p class="content"><span style="color: #0000ff">டி.பாலகிருஷ்ணன், </span>அஸ்தம்பட்டி.</p>
<p class="content"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/02/mtknjg/images/question2.jpg"><span style="color: #ff6600">மன்மோகன் சிங், சிறந்த பிரதமர்; தலைசிறந்த நிர்வாகி; நேர்மையாளர்; வரலாற்று நாயகன்... என்பது என்னுடைய கருத்து. உங்கள் கண்ணோட்டம் எப்படியோ? </span></p>
<p class="content">  இதனைச் சொல்வதற்கான முழு உரிமையும் உங்களுக்கு இருக்கிறது. பண ஆதாயத்துக்காகக் குறிப்பிட்ட காரியத்தை மன்மோகன் சிங் செய்தார் என்று இதுவரை யாரும் குற்றம்சாட்டவில்லை. அதனால், அவரது நேர்மைத்தன்மை கேள்விக்கு உள்ளாகவில்லை. தான் மட்டும் கை சுத்தமானவராக இருந்தால் போதும் என்று நினைத்து, மற்றவர்களைக் கேள்வி கேட்காதவராக இருப்பதால்தான், பல்வேறு விமர்சனங்களை அவர் எதிர்கொள்ள வேண்டி இருந்தது. சிறந்த பிரதமராகவும் தலைசிறந்த நிர்வாகியாகவும் அனைவரும் ஏற்றுக்கொள்ள முடியாமல்போனதற்குக் காரணம் இந்த குணாதிசயம்தான்.</p>
<p class="content">அவர் வரலாற்று நாயகரா இல்லையா என்பதை இப்போது சொல்ல முடியாது. புதிய பொருளாதாரக் கொள்கையை இந்தியாவில் அமல்படுத்தியதன் மூலமாக சிலரால் பாராட்டப்பட்டும் சிலரால் விமர்சிக்கப்பட்டும் அவர் பெயர் நிலைத்திருக்கும் என்பதை மறுக்க முடியாது!</p>
<p class="content"><span style="color: #0000ff">வி.பரமசிவம்</span>, சென்னை-25.</p>
<p class="content"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/02/mtknjg/images/question2.jpg"><span style="color: #ff6600">'தமிழகத்தில் அ.தி.மு.க. பொறுப்பேற்றப் பின் சமூக விரோதிகளின் கொட்டம் அடக்கப்பட்டு, சட்டத்தின் ஆட்சி நிலைநாட்டப்பட்டுள்ளது’ என்கிறாரே முதல்வர் ஜெயலலிதா? </span></p>
<p class="content">திருச்சி ராமஜெயத்தைக் கொன்ற கொலையாளியை இன்று வரை கைதுசெய்ய முடியவில்லை. மதுரை பொட்டு சுரேஷ் கொலைக்குக் காரணமானவர் என்று சந்தேகப்படும் அட்டாக் பாண்டி ஓர் ஆண்டு காலமாக எங்கே இருக்கிறார் என்றே தெரியவில்லை. மதுரை அ.தி.மு.க. பொதுக்கூட்ட மேடையிலேயே குண்டு வெடிக்கிறது. சதிக் கொலைகள் நடக்காத நாளே இல்லை. திருடர் பயம் நாளுக்கு நாள் அதிகமாகி வருகிறது.</p>
<p class="content">சட்டத்தின் ஆட்சி நிலைநாட்டப்பட்டதாக எதைவைத்துச் சொல்வது?</p>
<p class="content"> </p>
<p class="content"><span style="color: #0000ff">பி.கம்பர் ஒப்பிலான்,</span> கோவிலாம்பாக்கம்.</p>
<p class="content"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/02/mtknjg/images/question2.jpg"><span style="color: #ff6600">தனித்துப் போட்டியிடும் அளவுக்கு தே.மு.தி.க. வளர்ந்துள்ளதா? </span></p>
<p class="content">இல்லை. 20 சதவிகித வாக்குகளுக்கு மேல் அந்தக் கட்சி வைத்திருந்தால் தனித்துப் போட்டியிட முயற்சிக்கலாம். மற்றபடி தனித்துப் போட்டியிடுவது பயன் தராது. அடுத்தவரை வெற்றிபெற வைக்கவே உதவும்!</p>
<p class="content"> </p>
<p class="content"><span style="color: #0000ff">எம்.மிக்கேல்ராஜ்</span>, சாத்தூர்.</p>
<p class="content"><span style="color: #ff6600"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/02/mtknjg/images/question2.jpg">மறுபடியும் காங்கிரஸுடன் தி.மு.க. கூட்டணி வைத்தால் தொண்டர்கள் ஜீரணித்துக்கொள்வார்களா? </span></p>
<p class="content">'பரதேசிகள் கட்சி’ என்று சொல்லிவிட்டு பி.ஜே.பி-யுடன் கூட்டணிவைத்ததை ஜீரணித்துக்கொண்ட தொண்டன், 'காங்கிரஸுடன் இனி உறவு இல்லை’ என்று சொல்லிவிட்டு கனிமொழியை வெற்றிபெற வைப்பதற்காக காங்கிரஸ் தலைவர் வீட்டுக்குப் போய் ஆதரவு கேட்டதை சகித்துக்கொண்ட தொண்டன், இதனையும் ஜீரணித்துக்கொள்ள மாட்டானா?</p>
<p class="content">எவ்வளவு அடித்தாலும் தாங்கும் உடம்பு தி.மு.க. தொண்டர்களுடையது!</p>
<p class="content"> </p>
<p class="content"><span style="color: #0000ff">ச.பா.ராஜா</span>, குரும்பகரம்.</p>
<p class="content"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/02/mtknjg/images/question2.jpg"><span style="color: #ff6600">தமிழகக் கட்சிகள் எவ்வளவு அழுத்தம் கொடுத்தாலும் தமிழக மீனவர்களைக் காக்க மத்திய அரசு </span><span style="color: #ff6600">முன்வராதது ஏன்? </span></p>
<p class="content">மன்மோகன் சிங் அவரைக் காப்பாற்றிக்கொள்ள யோசிப்பதற்கே நேரம் போதவில்லை. நேரம் இருந்தால்தானே மற்ற விவகாரங்களில் கவனம் செலுத்த முடியும்?</p>
<p class="content"> </p>
<p class="content"><span style="color: #0000ff">எம்.செல்லையா,</span> சாத்தூர்.</p>
<p class="content"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/02/mtknjg/images/question2.jpg"><span style="color: #ff6600">புளுகு என்று சொன்னால் புரிகிறது. அதென்ன அண்டப்புளுகு, ஆகாசப்புளுகு..? </span></p>
<p class="content">அண்டத்திலேயே, அதாவது இந்த உலகத்திலேயே பெரிய புளுகு அண்டப்புளுகு. ஆகாயத்திலேயே, அதாவது வானத்தைவிட பெரிய புளுகு ஆகாசப்புளுகு. தேர்தல் அறிக்கைகள் வரப்போகிறது அல்லவா? அப்போது இதனை நீங்கள் முழுமையாகப் புரிந்துகொள்ளலாம்!</p>
<p class="content"> </p>
<p class="content"><span style="color: #0000ff">கே.பிரபா லிங்கேஷ்</span>, மேலகிருஷ்ணன்புதூர்.</p>
<p class="content"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/02/mtknjg/images/question2.jpg"><span style="color: #ff6600">முதல்வர் ஜெயலலிதாவின் சமீபத்திய சாதனை என்று எதனைக் குறிப்பிடுவீர்கள்? </span></p>
<p class="content">  பாரம்பரிய நீர்நிலைகளைப் பராமரிக்கவும் அணைகளைப் பாதுகாக்கவும் மாநிலத்தின் எல்லைக்கு உட்பட்ட நதிகளை இணைக்கவும் சிறப்புக் கவனம் எடுத்துச் சில திட்டங்களைச் செயல்படுத்த நிதி ஒதுக்கீடு செய்துள்ளார். இந்தத் திட்டங்கள் எந்தத் தடங்கலும் இல்லாமல் ஆண்டுதோறும் நடக்குமானால், தமிழகத்தில் உணவு உற்பத்திப் பரப்பு அதிகரிக்கும். இந்தத் திட்டங்களைச் செயல்படுத்துவதில் எந்த முறைகேடும் தலைதூக்கக் கூடாது என்பதைவிட, இதில் ஆர்வமும் அக்கறையும் கொண்ட அதிகாரிகளை இதற்காக நியமிக்க வேண்டும்!</p>
<p class="content"><span style="color: #0000ff">ஆர்.ஜெயச்சந்திரன்</span>, திருச்சி-25.</p>
<p class="content"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/02/mtknjg/images/question2.jpg"><span style="color: #ff6600">தமிழகத்தில் 'லோக் ஆயுக்தா’வை அமல்படுத்துவாரா ஜெ.? </span></p>
<p class="content">  அமல்படுத்துவாரா இல்லையா என்பது அப்புறம். ஊழல் பற்றி விசாரணை நடத்தும் அமைப்பான 'லோக் ஆயுக்தா’வை அமல்படுத்த வேண்டும் என்று எந்த அரசியல் கட்சியாவது கோரிக்கை வைக்கிறதா என்று பாருங்கள். அனைவருமே எவ்வளவு உஷாராக இருக்கிறார்கள்!</p>
<p style="text-align: center"><img align="middle" width="600" height="74" alt="" src="http://cdnw.vikatan.com/jv/2014/02/mtknjg/images/question1.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பாலுமகேந்திரா... தமிழ் சினிமாவின் வீடு!</div>
<div class="subtitle1">இயக்குநர் ராம்</div>
<div class="subtitle2"></div>
<div class="content" style="border-top:1px solid #DDD;">
<p class="content">எங்கள் இயக்குநர் பாலுமகேந்திராவுக்கு தாய் மண்ணின்மீது தாளாத பாசம். அங்கே அவர் வசித்த வீடு, வளர்த்த மாடு, அவரது அப்பா அவரது பால்யம் ஈழம் தொடர்பான கவலை எப்போதும் அவர் பேச்சில் ஒலிக்கும். சினிமாவைத் தாண்டி பணம் பற்றியோ, வீடு பற்றியோ என்றைக்குமே அவர் யோசித்ததே இல்லை. 'வீடு’ படத்துக்காக ஒரு இடம் வாங்கியபோது தானாகவே ஒரு வீடு முளைத்தது. கதைப்படி பாதி கட்டிமுடிக்கப்பட்ட வீடு வெகுகாலம் பாதியிலேயே நின்று, பிறகுதான் முழுமை பெற்றது. அந்த வீட்டில் அவர் மாட்டிய புகைப்படம் 'வீடு’ படத்தில் நடித்த சொக்கலிங்க பாகவதர் படத்தைத்தான்.</p>
<p class="content"> </p>
<p class="content">அங்கே வருகின்ற எல்லோரிடமும் அந்த வீடு சொக்கலிங்க பாகவதர் வீடு என்று சொன்னார். அந்த வீடு பாகவதர் வீடு மட்டுமல்ல... பல உதவி இயக்குநர்கள், ஒளிப்பதிவாளர்கள், ஜாம்பவான்கள், இயக்குநர்கள், மாபெரும் நடிகர்கள், நடிகைகளின் வீடு. மொத்தத்தில் அது தமிழ் சினிமாவின் வீடு.</p>
<p style="text-align: center"><img align="middle" width="595" height="472" alt="" src="http://cdnw.vikatan.com/jv/2014/02/mtknjg/images/p6.jpg"></p>
<p class="content">அங்கே இரண்டு நாட்களுக்கு முன்பு சொக்கலிங்க பாகவதர் மகன் வந்தபோது, தனது தந்தையின் போட்டோ ஹாலில் மாட்டியிருப்பதைப் பார்த்து கண் கலங்கினார். அந்த வீட்டுக்கு அணில்களும் பூனைக் குட்டிகளும் அனுதினமும் வரும். அவற்றுக்குத் தினமும் உணவு வைக்கும் அவர், 'இன்று முதல் இல்லை’ என்கிற செய்தியை அவற்றுக்கு யார் சொல்லுவார்? இனிமேல் என் மனம் கனக்கும்போது, யாரிடம்போய் நான் அழ முடியும்?</p>
<p class="content">நான் இந்தியில் டைரக்டர் ராஜ்குமார் சந்தோஷியிடம் வேலை பார்த்தேன். அதன்பின் தனியாகப் படத்தை டைரக்ஷன் செய்ய இறங்கினேன். நான் பாலுமகேந்திரா சாரின் கேமராவுக்கு அடிமை. அதனால் என் படத்துக்கு ஒளிப்பதிவு செய்ய அவரை அணுகினேன். அப்போது 'அது ஒரு கனாக் காலம்’ படத்தை இயக்கிக்கொண்டு இருந்தார். கவிஞர் நா.முத்துக்குமார் அறிமுகத்தோடு டைரக்டரை அவரது அலுவலகத்தில் சந்திக்கப் போனேன். அப்போது என் கையில் சுத்தமாக பணமில்லை. முகத்தைக் கணித்து மனதைப் படிக்கும் ஆற்றல் அவருக்கு இருந்தது. என் முகத்தைப் பார்த்தவுடன் ''சாப்பிட்டியா...?'' என்று அக்கறையாகக் கேட்டவர், உடனே தன் கையால் பிரெட்டும் சிக்கனும் வைத்து சாப்பிடக் கொடுத்தார். இன்னொரு நாள் அலுவலகத்துக்குப் போனேன். அப்போதும் என்னைக் கணித்தவர் உடனே தனது பர்ஸிலிருந்த 1,000 ரூபாயை எடுத்தார். 'இந்தா எனக்கு 500, உனக்கு 500 ஓகே-வா?’ என்றபடி பதிலை எதிர்பார்க்காமல் சட்டைப் பையில் பணத்தைத் திணித்தார். நான் அவரது அன்பில் கரைந்து போனேன். அதன்பின், 'அது ஒரு கனாக் காலம்’ படத்தில் சில நாள் உதவியாளராக வேலை பார்த்தேன். பிறகு நான் 'கற்றது தமிழ்’ இயக்கும்வரை அவரோடுதான் இருந்தேன்.</p>
<p class="content">இப்போது குடியிருக்கும் சாலிகிராமம் வீடுகூட அவராக விரும்பி வாங்கியது இல்லை. அவரிடம் புரொடக்ஷன் மேனேஜராக வேலை பார்த்தவர் சண்டை போட்டுப் பிடிவாதமாக வாங்கிக் கொடுத்த வீடு. சொந்த ஊரைவிட்டு ஓடிவந்து திரிந்த முருகன் என்பவரை அழைத்துவந்து வீட்டில் சோறு போட்டு கல்யாணம் செய்துவைத்து, இப்போது தனது தயாரிப்பு நிர்வாகி பதவியும் கொடுத்து அழகு பார்த்தார். திக்கு தெரியாமல் திண்டாடிய பாஸ்கரன் என்பவரை வளர்த்து வந்தார்.          </p>
<p class="content">'கோவையில் குடும்பத்தோடு என் மகள் பிறந்தநாளை கொண்டாடப் போகிறேன். அதற்கு நீங்கள் வரவேண்டும்...’ என்று கேட்டேன். 'பேத்தி பிறந்தநாளுக்கு தாத்தா வராமல் இருப்பேனா...’ என்று உரிமையாகச் சொன்னதோடு, கோவைக்கும் தேடிவந்து என் உறவினர்கள் மத்தியில் எனக்கு சிறப்புத் தேடித் தந்தார். என் வீட்டுக்கு வந்தபோது என் மகளை அவரே தனது கேமராவால் குழந்தை மாதிரி விதவிதமாய் ரசித்து ரசித்து போட்டோ எடுத்துக் கொடுத்தார். அவர் எடுத்த போட்டோதான் இப்போதும் என் வீட்டை அலங்கரிக்கிறது.</p>
<p class="content">கடந்த தி.மு.க ஆட்சியில் ஈழத்தமிழருக்கு ஆதரவாக மனிதச்சங்கிலி போராட்டம்  நடந்த முதல் நாள் இயக்குநருக்குக் கடுமையான காய்ச்சல். அதைப் பொருட்படுத்தாமல் கொட்டும் மழையில் யார் சொல்லியும் கேட்காமல் 3 மணி நேரம் நின்றார்.</p>
<p class="content">கடந்த 11-ம் தேதி அன்று எப்போதும் போல் அலுவலகம் வந்திருக்கிறார். அன்று தன்னுடைய மாணவர்களோடு இணைந்து அவரது சினிமா பட்டறையில் அவர் இயக்கிய முதல் படமான 'அழியாத கோலங்கள்’ படம்தான் அவர் கண்கள் பார்த்த கடைசி படம். திரைப்படத்தைப் பார்த்து முடித்தவர் ஒரு நிமிடம் மௌனமாக இருந்தார். பின்பு இயல்புக்கு வந்தவர், தன் மாணவர்களிடம், ''சினிமா கலைஞன் சினிமாவில் தன்னுடைய பலம் உச்சத்தில் இருக்கும்போதே மரணித்துப் போக வேண்டும்'' என்று உருக்கமாகச் சொன்னார். 12-ம் தேதி இரவு வீட்டுக்குச் சென்று உணவு சாப்பிட்டுவிட்டு படுத்திருக்கிறார். அதிகாலை 5 மணிக்கு அகிலா அம்மா எழுப்பியிருக்கிறார். சுயநினைவில்லாமல் இருந்த இயக்குநரைப் பார்த்துப் பதறிப்போய் வடபழனி தனியார் ஆஸ்பத்திரியில் சேர்த்து இருக்கிறார். டாக்டர்கள் கொடுத்த சிகிச்சை பலனளிக்காமல் 13-ம் தேதி காலை 11-30 மணிக்கு உயிர்பிரிந்துவிட்டது.</p>
<p class="content">சினிமாவை சுவாசித்த ஒரு திரைக் கலைஞனின் உடல் அவரது சினிமா பட்டறையிலேயே கிடத்தப்பட்டிருப்பது அவர் எந்த அளவுக்கு சினிமாவை நேசித்தார் என்பதற்குச் சான்று. தமிழ் சினிமாவுக்கு சினிமா மொழியை சொல்லிக் கொடுத்தவர் இன்று பேசா மௌனத்தோடு நிரந்தர உறக்கத்தில் இருப்பதைப் பார்க்கும்போது என் கண்களை மறைக்கிறது கண்ணீர் திரை.</p>
<p class="content"><span style="color: #0000ff">படம்: ப.சரவணகுமார்  </span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தமிழ்நாட்டில் காந்தி</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="450" height="128" alt="" src="http://cdnw.vikatan.com/jv/2014/02/mtknjg/images/p16.jpg"></p>
<p class="content">அகிம்சை மீது அளவற்ற அன்பு செலுத்திய காந்தி, தமிழின் மீது தணியாத காதலும் ஈடுபாடும் வைத்திருந்தார். தான் ஒரு இந்து என்பதற்காக கீதையை மதித்தார் என்று எடுத்துக்கொண்டால், உலகப் பெரும் அறநூல் என்ற மகுடத்தோடு திருக்குறளைப் படித்தார். எழுத்துக் கூட்டியாவது தமிழைப் படித்தவர். 'மோ.க.காந்தி’ என்று தமிழில் அவர் இட்ட கையெழுத்து இன்றும் சபர்மதி ஆசிரமத்தில் இருக்கிறது. இந்த ஈடுபாடுதான் அவரைத் தமிழகத்தை நோக்கியும் அடிக்கடி வரவைத்தது. 1896 முதல் 1946 வரை இருபது முறை காந்தி தமிழ்நாட்டுக்கு வந்திருந்தார். அழகிய ஆடைகள் உடுத்துவதில் ஆர்வம் இருந்த காந்தியை அரை நிர்வாண பக்கிரி ஆக்கிய இடம் மதுரை அல்லவா!</p>
<p class="content"> </p>
<p class="content">தமிழ்நாட்டில் காந்தி எங்கெல்லாம் போனார், யாரையெல்லாம் பார்த்தார், என்னவெல்லாம் பேசினார், எதைச் சாப்பிட்டார், யாரோடு பழகினார் என்பதை அப்படியே காட்சியாக விவரித்துச் செல்லும் வரலாற்றுப் பதிவு இது.</p>
<p style="text-align: center"><img align="middle" width="443" height="287" alt="" src="http://cdnw.vikatan.com/jv/2014/02/mtknjg/images/p16a.jpg"></p>
<p class="content">மேலோட்டமாக நகர்ப் பகுதிக்குள் வந்து கூட்டம் பேசிவிட்டுப் போகவில்லை காந்தி. ஒரு பெரிய நகருக்குப் போகும் வழியில் இருக்கும் சிற்றூர்களில் உள்ள மனிதர்களைச் சந்திக்கிறார். அவர்கள் வாழ்க்கை நிலைமை பற்றிப் பேசுகிறார். பெண் பிள்ளைகளைப் படிக்கச் சொல்கிறார். ஆண்களைக் குடிக்காதீர்கள் என்கிறார். தீண்டாமைக்கு எதிராக தினமும் பேசியிருக்கிறார். அதற்காக சனாதன இந்துத்துவ அமைப்புகள் காட்டிய எதிர்ப்பை சமாளிக்கிறார். எல்லா ஊரிலும் பார்ப்பனர், பார்ப்பனர் அல்லாதார் பிரச்னையின் வீரியத்தை உணர்ந்து பதில் சொல்கிறார். சுதந்திரப் போராட்டக் காலத்தில் பிரிட்டிஷாருக்கு எதிரான கருத்துக்களைவிட சமூக சீர்திருத்தக் கருத்துக்களையே அதிகமாக காந்தி பேசி வந்தது புரிகிறது.</p>
<p class="content">இந்தப் புத்தகம் வெறும் காந்தியின் வரலாறு தொடர்புடையது மட்டுமல்ல. காந்தியின் ஊடாக தமிழகத்தின் சுமார் (1896-1946) 50 ஆண்டுகால அரசியல், வரலாறு, சமூக நிலைமைகளை உணர முடிகிறது. காந்தி எவ்வளவு மறுத்தாலும் வாழ்த்து மடல்கள் வாசித்துக் கொடுப்பதை தமிழன் அன்றே தொடங்கிவிட்டான். அவசியமற்ற பொருட்களை வீட்டில் வாங்கிக் குவிப்பதைப் பார்த்த காந்தி, 'காரைக்குடியில் அலங்காரப் பொருள் விற்கும் கடையை நான் தொடங்கினால் பெரும் பணக்காரன் ஆகிவிடுவேன்’ என்று கிண்டல் அடிக்கிறார்.</p>
<p class="content">இந்தப் புத்தகம் நம்மை கடந்த நூற்றாண்டின் ஆரம்பத்துக்கு அழைத்துச் செல்கிறது!</p>
<p class="content"><span style="color: #0000ff">- புத்தகன்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''வழக்குகளை வாபஸ் வாங்காதது நீதிமன்ற மீறல்!''</div>
<div class="subtitle1">பூவுலகின் நண்பர்கள் கோரிக்கை!</div>
<div class="subtitle2"></div>
<div class="content" style="border-top:1px solid #DDD;">
<p class="content">'கூடங்குளம் அணு உலையை செயல்படுத்தியே தீருவோம்’ என்பதில் மத்திய அரசு உறுதியாக இருக்கிறது. ஆனால், அதற்கு எதிரான போராட்டத்தைக் கடந்த இரண்டு ஆண்டுகளைக் கடந்தும் கூடங்குளம் பகுதி மக்கள் தொடர்ந்து கொண்டு இருக்கிறார்கள். நாடாளுமன்றத் தேர்தல் நெருங்கி வரும் நிலையில் மத்தியில் ஆளும் காங்கிரஸ் கட்சி இந்த விவகாரத்தில் என்ன நிலைப்பாடுகளை எடுக்கும் என்பதும் தெரியவில்லை. ஆனால், அந்தப் பகுதி மக்கள் மீது ஏராளமான வழக்குகளைப் போட்டு முடக்கி வைத்துள்ளது மாநில அரசு. இந்த வழக்குகளை திரும்பப் பெற வேண்டும் என்று உச்ச நீதிமன்றம் உத்தரவிட்டபிறகும் அந்த வழக்குகள் திரும்பப் பெறப்படவில்லை. தேர்தல் நேரத்தில் அத்தகைய நடவடிக்கையை மாநில அரசு செய்யலாம் என்று அந்தப் பகுதி மக்கள் எதிர்பார்க்கிறார்கள்.</p>
<p class="content"> </p>
<p class="content">இதுசம்பந்தமான வழக்குகளை உச்ச நீதிமன்றத்தில் தாக்கல் செய்த 'பூவுலகின் நண்பர்கள்’ அமைப்பைச் சேர்ந்த பொறியாளர் சுந்தர்ராஜனைக் கேட்டோம்!</p>
<p style="text-align: center"><img align="middle" alt="" src="http://cdnw.vikatan.com/jv/2014/02/mtknjg/images/p39.jpg"></p>
<p class="content">''இரண்டு ஆண்டுகள் கடந்து நடந்துகொண்டிருக்கிறது அந்தப் போராட்டம். இரண்டாண்டுகளுக்கு முன்பு வரையில் தமிழகம் அறிந்திராத ஒரு பெயராகத்தான் இடிந்தகரை இருந்தது. ஆனால், இன்று இடிந்தகரை ஒரு வரலாற்றுப் போராட்டத்தின் விளைநிலம். இந்தியாவுக்கே உரிய எளிய கிராமத்து மக்களின் உறுதிக்கு ஒரு சான்று. சுதந்திரத்துக்குப் பிறகு இந்தியா இப்படியரு நீண்ட நெடிய போராட்டத்தை சந்தித்திருக்குமா என்பது சந்தேகமே. இந்தப் போராட்டத்துக்காக அந்தப் பகுதி மக்கள் கொடுத்த விலை அதிகம்.</p>
<p class="content">900 நாட்களாக நடந்துகொண்டிருக்கும் இந்தப் போராட்டத்தில்   ஈடுபட்டிருக்கும் மக்கள் துளியும் <img align="right" alt="" src="http://cdnw.vikatan.com/jv/2014/02/mtknjg/images/p39c.jpg">வன்முறையில் ஈடுபடவில்லை என்பதை எதிர் நிலைப்பாட்டில் இருப்பவர்களும் ஏற்றுக்கொள்வார்கள். அந்த மக்கள்மீது முதலில் அன்னிய நிதியில் போராட்டம் நடத்துகிறார்கள் என்று குற்றம்சாட்டப்பட்டது. பிரதமர் வரையிலும் சுமத்திய இந்தக் குற்றச்சாட்டுக்கு இன்றுவரை எந்தத் தரவுகளும் முன்வைக்கப்படவில்லை.</p>
<p class="content">கடந்த ஆண்டு செப்டம்பர் மாதம் அந்த மக்களின் கடற்கரையில் உட்கார்ந்து போராட்டம் நடத்தியதில், நான்குபேர் காவல் துறை  வன்முறையில் இறந்தனர். சுமார் இரண்டரை லட்சம் மக்கள்மீது 345 வழக்குகள் பதிவுசெய்யப்பட்டிருக்கின்றன. அவர்களுள் 5,900 நபர்களுக்கு மட்டுமே பெயர் குறிப்பிடப்பட்டிருக்கின்றன. பிறர், 'மற்றும் பலர்’ என்று சொல்லி இருக்கிறார்கள்.  8,956 மக்கள்மீது தேசதுரோக வழக்குகள் பதிவுசெய்யப்பட்டிருக்கின்றன. 13,850 நபர்கள்மீது தேசத்தின் மீது போர் தொடுப்பதாக வழக்குகள் இருக்கின்றன. நூறு வருட காலம் தாண்டி நடந்த சுதந்திரப் போராட்டத்தில் தேசதுரோக வழக்குப் பதிவுசெய்யப்பட்ட நபர்களின் எண்ணிக்கை 2,300-தான். உச்ச நீதிமன்றமும் உயர் நீதிமன்றமும் சொன்ன பிறகும், இடிந்தகரை மக்கள்மீதான வழக்குகள் இன்னமும் வாபஸ் பெறப்படவில்லை. தீவிரவாதி கசாப் மீது ஒரே ஒரு தேசத்துரோக வழக்குத்தான் போடப்பட்டது. ஆனால் உதயகுமார், புஷ்பராயன் ஆகியோர் மீது 13 தேசத் துரோக வழக்குகள் போடப்பட்டுள்ளன.    </p>
<p class="content">செப்டம்பர் 2012-க்குப் பிறகு ஒரு அரசுப் பேருந்துகூட இடிந்தகரைக்குள் நுழைந்தது இல்லை. போராட்டத்துக்குப் பிறகான இடிந்தகரை மக்களின் கடவுச் சீட்டு விண்ணப்பங்கள் கிடப்பில் போடப்பட்டிருக்கின்றன. அணு சக்திக்குப் பதில் சூரிய சக்தியும் காற்று சக்தியும் வேண்டும் என்று ஒரு எளிய கோரிக்கையை முன்வைத்துப் போராடும் மக்கள்மீது இப்படி சமூகப் புறக்கணிப்பை ஏவுவதுதான் ஜனநாயகமா? அந்த மக்களின் எளிய கோரிக்கை ஒன்றே ஒன்றுதான். பல்லாயிரம் வருடங்களாக அவர்களுக்கு சொந்தமாக இருக்கும் கடல் பரப்பை, அது தரும் வாழ்வாதாரத்தை வளர்ச்சியின் பெயரால் சிதைக்கக் கூடாது என்பதுதான். அடுத்த 70 ஆண்டுகளுக்கு நாளன்றுக்கு குறைந்த அளவு கதிர்வீச்சு உள்ள 4,000 கோடி லிட்டர் சுடுநீர் கடலில் கொட்டப்பட்டால், கடல் வளம் பாதிக்கப்படும் என்று அவர்கள் பயப்படுவதில் என்ன தவறு இருக்க முடியும்?</p>
<p class="content">மாற்றுச் சக்தியை முன்னெடுக்கக் கோரி ஒரு கிராமத்தினர் அவர்களது கிராமத்துக்குள் போராடுவது எவ்விதத்தில் ராஜதுரோகம் ஆகும் என்று இடிந்தகரை மக்கள் எழுப்பும் சாதாரணமான கேள்விக்கு ஆட்சியாளர்கள் அசாதாரணமான மௌனத்தையே பதிலாக்கிக் கொண்டிருக்கிறார்கள். மக்களால் மக்களுக்காக நடப்பதாகச் சொல்லப்படும் மக்களின் ஆட்சியில், மக்களின் போராட்டத்துக்கு ஜனநாயகம் சொல்லும் பதில் இன்று வரையிலும் அடக்குமுறை மற்றும் சமூகப் புறக்கணிப்புதான் என்பதற்கு பல உதாரணங்கள் இருக்கின்றன. மிகச் சமீபத்திய உதாரணம், இடிந்தகரை.</p>
<p class="content">'மதவெறிக் கொலைகாரர்கள், ஊழல்வாதிகள், கொள்ளையர்கள், பெண்களை வன்புணர்வு செய்பவர்கள், எளியவர்களிலும் எளியவர்களை ஏமாற்றுபவர்கள் எல்லாம் சுதந்திரமாக நடமாடும்போது, நியாயமும் நீதியும் கோரும் மக்களை சிறையில் அடைக்கும் தேசத்தைப் பார்த்து பரிதாபப்பட மட்டுமே முடியும் என்கிறார்’ அருந்ததி ராய்.</p>
<p class="content">'கூடங்குளம் மக்கள் மீது போடப்பட்ட வழக்குகளை வாபஸ் வாங்க வேண்டும், கூடங்குளம் திட்டம் பற்றி அந்த மக்களுக்கு விளக்க வேண்டும், அவர்களுக்கு பேரிடர் மேலாண்மை பயிற்சி தர வேண்டும்’ என்று கடந்த ஆண்டு மே மாதம் 6-ம் தேதி உச்ச நீதிமன்றம் உத்தரவிட்டது. இதுவரை எட்டு மாதங்கள் கடந்துவிட்டன. அதன்பிறகும் அம்மக்கள் மீதான வழக்குகளை வாபஸ் பெறாமல் இருப்பது நீதிமன்ற மீறல். ஜனநாயக உரிமைகளையே மறுப்பவர்கள் நீதிமன்ற உரிமைகளையும் மதிக்க ஆரம்பித்துள்ளார்கள்'' என்று சொல்கிறார்.</p>
<p class="content">900 நாட்களைக் கடந்து போராடும் மக்களுடன் இந்த அரசாங்கம் பேச்சுவார்த்தை நடத்த வேண்டும் என்பதுதான் பொதுமக்களின் எதிர்பார்ப்பும்!</p>
<p class="content">-<span style="color: #0000ff"> நா.சிபிச்சக்கரவர்த்தி</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செய்தியும் சிந்தனையும்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" alt="" src="http://cdnw.vikatan.com/jv/2014/02/mtknjg/images/p29.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''அவர்களைக் கொன்றதுபோல் உன்னையும் கொல்வார்கள்!''</div>
<div class="subtitle1">கிறுகிறுக்க வைக்கும் கிரிக்கெட் சூதாட்ட சப்போர்ட்</div>
<div class="subtitle2"></div>
<div class="content" style="border-top:1px solid #DDD;">
<p class="content">ஐ.பி.எல். 2014-க்கான வீரர்களின் ஏலம் வெற்றிகரமாக முடிந்துள்ளது. ஐ.பி.எல். ஜுரம் ரசிகர்களிடம் தொடங்கிவிட்டது. ஆனால், கடந்த ஐ.பி.எல்-லில் வெளிவந்த சூதாட்டப் புகார்கள், கைதுகள், வாக்குமூலங்கள் ஏற்படுத்திய சிக்கல்கள் இன்னும் அவிழவில்லை. இந்த வழக்கு பற்றி அப்போது விசாரித்துவந்த க்யூ பிராஞ்ச் அதிகாரி சம்பத்குமார், நீதிபதி முகுல் முத்கல் குழு முன்பு <img alt="" align="right" width="300" height="388" src="http://cdnw.vikatan.com/jv/2014/02/mtknjg/images/p18.jpg">சமர்ப்பித்துள்ள அறிக்கை, ஐ.பி.எல்-லுக்குப் பின்னால் நடைபெற்ற திரைமறைவு வேலைகளை அம்பலப்படுத்தி உள்ளது.</p>
<p class="content"> சம்பத்குமார் அறிக்கையின் சாராம்சம் இதுதான்...  </p>
<p class="content">''போலி பாஸ்போர்ட்களைத் தயாரிப்பவர்களை கைதுசெய்ய க்யூ பிராஞ்ச் போலீஸ் தனிப்படை அமைத்து தீவிரமாகத் தேடுதல் வேட்டை நடத்தியது. அதில் ஜாபர் என்ற ஜபருல்லா சிக்கினார். விசாரணையில் அவர், மத்திய உள்துறை மற்றும் வெளியுறவுத் துறை அதிகாரிகளின் துணையுடன் இந்த மோசடியை நடத்துவதாகத் தெரிவித்தார். அவருடைய செல்போனை ஆய்வு செய்ததில், ஹரிஷ் பஜாஜ் என்கிறவரிடம் தொடர்ந்து பேசியிருப்பது தெரியவந்தது. ஹரிஷ் மீது க்யூ பிராஞ்ச் போலீஸாரின் பார்வை திரும்பியது. இதைத் தெரிந்துகொண்ட ஹரிஷ், தான் பயன்படுத்திய செல்போன்களை சுவிட்ச் ஆஃப் செய்துவிட்டு தலைமறைவாகிவிட்டார்.</p>
<p class="content">இந்த நேரத்தில், ...... எஸ்.பி. என்னைத் தொடர்புகொண்டு, 'வழக்கறிஞர் ...... உங்களைச் சந்திப்பார். அவருக்குத் தேவையான உதவிகளைச் செய்யுங்கள்’ என்றார். அவர் சொன்னபடியே ...... என்னை வந்து சந்தித்தார். அவருடன் ஒட்டுமொத்த காவல்துறையும் வலைவீசித் தேடிக்கொண்டிருந்த ஹரிஷ் பஜாஜ் என்பவரும் வந்தார். என்னிடம் பேசிய அந்த வழக்கறிஞர் 'இவருக்கு பாஸ்போர்ட் மோசடி போன்ற விவகாரங்கள் தெரியாது. இவர் சாதாரண கிரிக்கெட் புக்கி’ என்றார். இருந்தாலும், ஹரிஷை கைதுசெய்து, கஸ்டடியில் எடுத்து விசாரித்தோம்.</p>
<p style="text-align: center"><img alt="" align="middle" width="473" height="350" src="http://cdnw.vikatan.com/jv/2014/02/mtknjg/images/p18a.jpg"></p>
<p class="content">ஹரிஷ் அளித்த வாக்குமூலம் இது... 'அவருடைய தொழில் சென்னையில் தொழில் செய்யும் சில மார்வாடிகளுக்கு போலீஸ்காரர்களுடன் லிங்க் ஏற்படுத்திக் கொடுப்பதும், போலீஸ்காரர்கள் மற்றும் ரவுடிகளால் அவர்களின் தொழிலுக்கு எந்தப் பிரச்னையும் வராமல் பார்த்துக்கொள்வதும்தான். கிரிக்கெட் பெட்டிங்கிலும் ஆர்வம் உண்டு. சென்னையில் கிரிக்கெட் பெட்டிங் ஏஜன்டாக இருந்தவர் பிரசாந்த். அவர் சூதாடிகளுக்கு டிப்ஸ் கொடுப்பவர். அதற்கு கமிஷனாக ஒவ்வொரு சூதாடியிடம் இருந்தும் 4,000 ரூபாய் வாங்கிக்கொள்வார். அதுபோல், போலீஸ்காரர்களிடம் இருந்து புக்கிகளுக்கு தொல்லை வராமலும் பிரசாந்த் பார்த்துக்கொள்வார். இதற்காக ஒவ்வொரு புக்கிகளிடம் இருந்தும் வாரம் 30 ஆயிரம் ரூபாய் வசூல்செய்து போலீஸுக்குக் கொடுப்பார்.</p>
<p class="content">கடந்த ஐ.பி.எல். போட்டியில் 168 புக்கிகள் ஈடுபட்டனர். அவர்கள் ஒவ்வொருவரிடம் இருந்தும் வாரம் <img alt="" align="right" width="300" height="251" src="http://cdnw.vikatan.com/jv/2014/02/mtknjg/images/p19.jpg">ஒன்றுக்கு 30 ஆயிரம் ரூபாய் மாமூலாக போலீஸ் அதிகாரிகளுக்கு போயுள்ளது. இதனால், போலீஸ்காரர்கள் பெட்டிங் நடந்த திசை பக்கமே வரவில்லை. ஹரிஷ் பஜாஜ் 50 லட்சம் வரைக் கும், கௌதம் என்பவர் ஒரு கோடி ரூபாய் வரைக்கும் உள்ள பெட்டிங்களை கவனித்துக்கொள்ள... ஒரு கோடிக்கு மேல் தொகை புழங்கும் பெட்டிங்களை கிட்டி என்ற உத்தம் ஜெயினும் வழிநடத்தி உள்ளனர்.</p>
<p class="content">இந்தத் தகவல்களை ஹரிஷ் சொன்னதும், தீவிரத் தேடுதல் வேட்டை நடத்தப்பட்டது. அதில் பலர் கைதுசெய்யப்பட்டனர். இந்த விவரங்களைத் தெரிந்துகொண்ட மத்திய உளவுத் துறையான ஐ.பி-யும் உள்துறை அமைச்சகமும் டெல்லி போலீஸுக்கு விவரங்களை அளித்தனர். அதன் மூலம்தான், டெல்லியில் ஸ்ரீசாந்த், அங்கீத் சாவ்லா கைதுசெய்யப்பட்டனர். சென்னையிலும் புக்கிகளையும் சூதாடிகளையும் தேடும் வேட்டை தீவிரப்படுத்தப்பட்டது.</p>
<p class="content">அப்போதுதான் புக்கிகளுக்கு எல்லாம் புக்கியாக செயல்பட்ட கிட்டி என்பவர் சரணடைய விரும்புவதாகச் சொன்னார். நான் அந்தத் தகவலை சி.பி.சி.ஐ.டி. அதிகாரி மஞ்சுநாத்துக்குத் தெரிவித்தேன். அவருடைய உத்தரவின் பேரில் சரணடைந்த கிட்டியை கைதுசெய்து விசாரித்தோம். <img alt="" align="right" width="136" height="199" src="http://cdnw.vikatan.com/jv/2014/02/mtknjg/images/p19a.jpg">அவர் அளித்த வாக்குமூலம் என்னவென்றால், கிட்டி பெட்டிங் தொழிலை 12 ஆண்டுகளுக்கு முன்பு சிறிய அளவில் தொடங்கி உள்ளார். அதில் கிட்டிக்கு நிறைய தொடர்புகள் கிடைத்துள்ளது. விக்ரம் அகர்வால் என்ற நட்சத்திர விடுதி உரிமையாளரின் நட்பும் அதில் அடக்கம். அவரும், அவர் மனைவி வந்தனா அகர்வாலும் கிரிக்கெட் பெட்டிங் மூலம் பணம் சம்பாதிப்பதில் ஆர்வம் உள்ளவர்கள். இதற்காக அவர்கள் பிரத்யேகமாக ஒரு இணையதளத்தையும் நடத்தினர்.</p>
<p class="content">சென்னை சூப்பர் கிங்ஸ் அணியின் உரிமையாளருமான சீனிவாசனின் மருமகன் குருநாத் மெய்யப்பன், மகள் ரூபா ஆகியோர் விக்ரம் அகர்வாலின் மனைவி வந்தனா அகர்வாலுக்கு மிக நெருக்கம். இதன் மூலமாக சென்னை சூப்பர் கிங்ஸ் அணியின் கேப்டன் டோனி, ரெய்னா ஆகியோரும் விக்ரம் அகர்வாலுக்கு நெருக்கமானார்கள். இதனால், இந்த இரண்டு அணியின் கிரிக்கெட் வீரர்களுக்கும் அடிக்கடி எழும்பூர் ஹோட்டலில் இரவு விருந்து நடத்தினர். விக்ரம் அகர்வாலுக்கு கிட்டி நெருக்கம் என்பதால், அவரும் பல இரவு விருந்துகளில் கலந்துகொண்டுள்ளார்.</p>
<p class="content">இதை வாய்ப்பாகப் பயன்படுத்திக்கொண்டு குருநாத் மெய்யப்பனும், விக்ரம் அகர்வாலும் சூதாட்டத்துக்குத் திட்டம் தீட்டினர். கடந்த 2013-ம் ஆண்டு, ஏப்ரல் மாதம் 27-ம் தேதி நடைபெற்ற இரவு விருந்தில் கிட்டி கலந்துகொண்டபோது அவரிடம் பேசிய விக்ரம் அகர்வால், 'ஒரு பெரிய டீல் ஓகே ஆகிவிட்டது. நடைபெறப்போகும் ராஜஸ்தான் ராயல்ஸ் மற்றும் சென்னை சூப்பர் கிங்ஸ் அணிக்கு இடையிலான போட்டியில், சென்னை தோற்கும்’ என்று சொல்லியுள்ளார். விருந்து முடிந்த பிறகு கிட்டி, குருநாத் மெய்யப்பன், விக்ரம் அகர்வால் ஆகியோர் பேசிக்கொண்டிருந்தபோது, ஜெய்ப்பூரில் உள்ள சஞ்சீவ் என்பருடன் குருநாத் மெய்யப்பன் போனில் பேசியுள்ளார். 'பிளான்படி 140 ரன்கள் மட்டும் எடுத்துவிட்டு, போட்டியிலும் தோற்றுவிடுவதாக டோனி சொல்லிவிட்டார். எனவே எந்தப் பிரச்னையும் இல்லை’ என்று சொல்லியுள்ளார். எல்லாப் போட்டிகளிலும் வெற்றிபெற்று வந்த சென்னை அணி, சரியாக 140 ரன்களில் அதன் பிறகுதான் தோற்றது. மேலும், இந்தப் பிரச்னை வெளியில் தெரிந்து வில்லங்கமானதும், கிட்டியை மட்டும் சிக்க வைத்துவிட்டு விக்ரம் அகர்வால் தப்பிவிட்டார்.</p>
<p class="content">அதற்கு காரணமாக கிட்டி சொல்வது, தமிழக உளவுத் துறை அதிகாரி ஒருவர், விக்ரம் அகர்வாலின் நெருங்கிய உறவினர் என்பதுதான். மேலும், கிட்டியை எச்சரித்த விக்ரம் அகர்வால், 'இதுபற்றி வெளியில் வாய் திறந்தால் நீ செத்துவிடுவாய். ஏனென்றால், இந்தப் பிரச்னையில் மும்பை நிழல் உலக தாதா தாவூத் இப்ராஹிமின் தம்பி அனீஸ் இப்ராஹிமுக்குத் தொடர்பு உள்ளது. ஏற்கெனவே, பெட்டிங் விவகாரத்தில் அவர்களுக்குத் தொல்லை கொடுத்த டெல்லி இன்ஸ்பெக்டர் பதீஸ்தத்தையும் அவருடைய மனைவி கீதா சர்மாவைவும் அவர்கள் கொன்றுவிட்டார்கள். நீயும் வாயைத் திறந்தால், உன்னையும் அவர்கள் கொன்றுவிடுவார்கள்’ என்று சொன்னார். டெல்லி போலீஸ்காரர்கள் அதை தற்கொலை வழக்காகப் பதிவுசெய்து இருப்பது பிறகு தெரியவந்தது.  </p>
<p class="content">இப்படி முக்கியமான வாக்குமூலங்கள் பதிவுசெய்யப்பட்டு, ஆதாரங்கள் வலுவாக இருந்தபோதும் இந்த வழக்கை சி.பி.சி.ஐ.டி-யின் க்யூ பிராஞ்ச் சரியாக கையாளவில்லை. இந்தக் குற்றங்களுக்கு மூளையாக இருந்தவர்கள், திட்டமிட்டவர்கள் யாரும் கைதுசெய்யப்படவில்லை. நான் எந்த வகையிலும் கிட்டிக்கு உதவி செய்யவில்லை. நான் நடத்திய விசாரணைகள் அனைத்துக்கும் பதிவு உள்ளது’ என்கிறது அந்த வாக்குமூலம்.</p>
<p class="content">ஐ.பி.எல். 2014 தொடங்கப்போகும் இந்த நேரத்தில் சம்பத்குமார் சமர்ப்பித்த இந்த அறிக்கை, ஐ.பி.எஸ். அதிகாரிகளுக்குள் மோதலைத் தொடங்கி வைத்துள்ளது. இன்னும் இதில் எத்தனை விவகாரங்கள் வெளிவரப்போகிறது என்று தெரியவில்லை!</p>
<p class="content"><span style="color: #0000ff">- ஜோ.ஸ்டாலின்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மதுரைக்குக் குறி!</div>
<div class="subtitle1">அலறும் மக்கள்.. அலெர்ட் ஆகுமா அரசு?</div>
<div class="subtitle2"></div>
<div class="content" style="border-top:1px solid #DDD;">
<p class="content">கோயில் நகரமான மதுரைக்கும் வெடிகுண்டுக்கும் அப்படி என்னதான் தொடர்பு என்று தெரியவில்லை. அங்கு சராசரியாக மாதம் ஒரு வெடிகுண்டு வீதம் கைப்பற்றப்பட்டு வருவதால் அதிர்ந்துகிடக்கிறார்கள் மக்கள்.</p>
<p class="content"> </p>
<p style="text-align: center"><img alt="" align="middle" width="500" height="334" src="http://cdnw.vikatan.com/jv/2014/02/mtknjg/images/p2.jpg"></p>
<p class="content"><img alt="" align="left" width="312" height="485" src="http://cdnw.vikatan.com/jv/2014/02/mtknjg/images/p3.jpg">கடந்த வாரம் மதுரையில் அ.தி.மு.க. பொதுக்கூட்ட மேடையில் கூட்டம் நடைபெறுவதற்கு முன்பே குண்டு வெடித்ததாக பரபரப்பு. அதன் விசாரணை முடியும் முன்பே மதுரை உத்தங்குடியில் உள்ள ரிலையன்ஸ் சூப்பர் மார்க்கெட்டில் ஏழரை கிலோ எடையுள்ள சக்தி வாய்ந்த பைப் வெடிகுண்டு கண்டெடுக்கப்பட்ட சம்பவம் குலைநடுங்க வைத்திருக்கிறது. மதுரையில் இதுவரை பத்துக்கும் மேற்பட்ட இடங்களில், கடந்த இரண்டு ஆண்டுகளாக மக்கள் அதிகம் புழங்கும் இடங்களான பேருந்து, கோயில், பஸ் டிப்போ, ஒயின் ஷாப் பார் என்று பல்வேறு இடங்களில் பெட்ரோல் குண்டு, டைம் பாம், பி.வி.சி. பைப் வெடிகுண்டு, செல்போன் வெடிகுண்டு, டிபன் பாக்ஸ் வெடிகுண்டு என்று பல டைப்பில் குண்டுகள் கண்டு எடுக்கப்பட்டன.</p>
<p class="content">மதுரை உத்தங்குடி ரிலையன்ஸ் சூப்பர் மார்க்கெட்டில் கடந்த 11-ம் தேதி பற்ற வைத்த நிலையில் இருந்த சக்தி வாய்ந்த இரும்பு பைப் வெடிகுண்டு கண்டு எடுக்கப்பட்ட இடம் பெருவாரியான மக்கள் வந்து போகும் இடம்.</p>
<p class="content">இரும்பு பைப்பில் டெட்டனேட்டர்கள் வைத்து ஜெல் 90 என்ற சாதாரண வெப்பநிலைகளிலும் உருகும் தன்மைகொண்ட வெடிமருந்துகளுடன், 'சேஃப்டி ஃபியூஸ் என்ற தண்ணீரிலும் எரியும் திரியைப் பயன்படுத்தி வெடிக்கத் திட்டமிட்டுள்ளனர். சில தொழில்நுட்பக் கோளாறுகளால் திரி பாதியிலேயே அணைந்துவிட்டதால், மிகப் பெரிய உயிர்ச் சேதம் தவிர்க்கப்பட்டது. ரிலையன்ஸ் வணிக வளாகமும் அதன் அருகில் உள்ள தொலைக்காட்சி நிறுவனமும் தப்பித்தன.</p>
<p class="content">மதுரை புறநகர் என்பதால் புதிதாகப் பொறுப்பேற்ற மாவட்ட எஸ்.பி-யான விஜயேந்திர பிதாரி சற்று தாமதமாக வர, போலீஸார் முதலில் வந்து இரவு ஏழு மணியளவில் வெடிகுண்டை நகருக்கு ஒதுக்குப்புறத்தில் புதுதாமரைப்பட்டி என்னும் ஊரில் தனியாருக்குச் சொந்தமான கல்குவாரியில் பாதுகாப்பாக வைத்தனர். சமீபத்தில் புதுச்சேரியில் மத்திய அமைச்சர் நாராயணசாமி வீட்டில் எடுக்கப்பட்ட வகை குண்டு என்பதால் ஹைதராபாத்தில் உள்ள தேசிய புலனாய்வு பிரிவு போலீஸாருக்குத் தகவல் கொடுக்கப்பட்டது. இரவு முழுவதும் அதிரடிப் பிரிவு போலீஸார் வெடிகுண்டுக்குக் காவல் இருந்தனர்.</p>
<p style="text-align: center"><img alt="" align="middle" width="325" height="255" src="http://cdnw.vikatan.com/jv/2014/02/mtknjg/images/p4.jpg"></p>
<p class="content">மறுநாள் காலை வெடிகுண்டை செயல் இழக்கச் செய்ய.. எஸ்.பி., சி.ஐ.டி., க்யூபிராஞ்ச், ஐ.பி., க்ரைம் பிராஞ்ச், என்.ஐ.ஏ... என்று பல்வேறு தரப்பு காவல் அதிகாரிகளும் குவிந்தனர். செழியன் என்ற வெடிகுண்டு மோப்ப நாய் பயன்படுத்தப்பட்டது. அது ஒருமுறை குரைத்தால் சாதாரணமான ரகம் எனவும், இரண்டு முறை குரைத்தால் பயங்கர ரகம் என்றும், மூன்றுமுறை குரைத்தால் அதிபயங்கர ரகம் என்றும் கணக்கு. செழியன் மூன்று முறை குரைக்க... சென்னையில் இருந்து வந்து இருந்த வெடிகுண்டு நிபுணர் ராமச்சந்திரன் வெடிகுண்டு கவச உடை அணிந்து அதை செயல் இழக்கவைக்க முயன்றார்.</p>
<p class="content">பைப்பின் வாய்ப் பகுதியைத் திறந்தபோது அதிர்ந்து போய்விட்டனர் போலீஸார். 13 சென்டிமீட்டர் சுற்றளவு...  ஒன்றறை அடி நீளம்கொண்ட அந்த வெடிகுண்டுவில் இருந்து 19 டெட்டனேட்டர்களும், மூன்றரை கிலோ ஜெல் 90 என்ற வெடிமருந்து வேதிப்பொருட்களும் எடுக்கப்பட்டன. புதுச்சேரியில் மத்திய அமைச்சர் நாராயணசாமி வீட்டில் எடுக்கப்பட்ட வெடிகுண்டுவில் 30 டெட்டனேட்டர்களும் ஜெல் 90 வெடிமருந்துகளும் இருந்ததாக தேசிய புலனாய்வு அதிகாரிகள் தெரிவித்தனர்.</p>
<p class="content">வெடிகுண்டு நிபுணர்களிடம்  விசாரித்தோம். ''வெடிமருந்துகளோடு திரியை இணைத்து சீல் வைத்து மூடி உள்ளனர். அதனால் வெடிக்க வில்லை. வெடித்து இருந்தால் அந்த இடத்தைச் சுற்றி உள்ள வளாகங்கள் தரைமட்டம் ஆகி யிருக்கும். பல்வேறு தரப்பினர்களையும் சந்தேகித்து விசாரித்து வருகிறோம். இதுவரை யாரும் பொறுப்பு ஏற்றுக்கொள்ளவில்லை. விரைவில் குற்றவாளிகளைப் பிடித்துவிடுவோம்'' என்றனர்.</p>
<p class="content">வெடிகுண்டு கண்டெடுக்கப்பட்ட இடத்தில், 'தமிழர் விடுதலைப் படை’ என்கிற பெயரில் ஒரு பிட் நோட்டீஸை போலீஸார் கண்டெடுத்து உள்ளதால், இந்த விவகாரத்தில் மேலும் பரபரப்பு கூடியிருக்கிறது.</p>
<p class="content">-<span style="color: #0000ff"> சண்.சரவணக்குமார் </span></p>
<p class="content">  படங்கள்:  இ.பொன்குன்றம், வி.சதீஸ்குமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தனியார் பள்ளி நர்ஸ்களுக்கு அரசு வேலையா?</div>
<div class="subtitle1">கொந்தளிக்கும் அரசு பள்ளி நர்ஸ்கள்</div>
<div class="subtitle2"></div>
<div class="content" style="border-top:1px solid #DDD;">
<p class="content">கடந்த ஒருவார காலமாக நர்ஸ்கள் கதிகலங்கிப் போய் இருக்கிறார்கள். ரோட்டில் இறங்கிப் போராட்டம் நடத்திக் கொண்டு இருக்கிறார்கள். இதற்குக் காரணம் சென்னை உயர் நீதிமன்றம் வெளியிட்டிருக்கும் ஓர் உத்தரவு!</p>
<p class="content"> </p>
<p class="content">நர்ஸ்களுக்குத் தகுதித் தேர்வு மூலம் வேலைவாய்ப்பு வழங்க முடிவு செய்திருப்பதுதான் மருத்துவத் துறையில் பூகம்பத்தை ஏற்படுத்தியுள்ளது. தனியார் பள்ளிகளில் படித்துவிட்டு வரும் செவிலியர்களுக்கும் இதனால் அரசு மருத்துவமனையில் வேலை வாய்ப்பு கிடைக்கும். இதை எதிர்த்து அரசு செவிலியர் பயிற்சிப் பள்ளிகளில் படிக்கும் மாணவிகள் உள்ளிருப்புப் போராட்டத்தில் தமிழகம் முழுவதும் குதித்தனர்.</p>
<p style="text-align: center"><img alt="" align="middle" width="500" height="180" src="http://cdnw.vikatan.com/jv/2014/02/mtknjg/images/p24.jpg"></p>
<p class="content">போராட்டம் குறித்து தமிழ்நாடு அரசு நர்ஸ்கள் சங்கச் செயலாளர் லீலாவதி, ''தமிழகத்தில் 23 அரசு செவிலியர் பயிற்சிப் பள்ளிகள் உள்ளன. ஓர் ஆண்டுக்கு 1,900 மாணவிகள் பயிற்சியை முடிக்கின்றனர். இவர்களுக்கு அரசு மருத்துவமனைகளில் வேலைவாய்ப்பு அளிக்கப்பட்டு வருகிறது. ஆனால் தனியார் செவிலியர் பயிற்சிப் பள்ளிகளில் படித்தவர்களுக்கு இதுவரை அரசு மருத்துவமனைகளில் வேலைவாய்ப்பு வழங்கப்படுவது இல்லை. ஏனெனில் ப்ளஸ் 2-வில் பெற்ற மதிப்பெண்கள் அடிப்படையில் மாணவிகள் அரசு செவிலியர் பயிற்சிப் பள்ளிகளில் சேர்க்கப்படுகின்றனர். இங்கு படிக்கும் மாணவிகள் மூன்றரை ஆண்டுகள் பெற்றோர், உறவினர்களை மறந்து அரசு மருத்துவமனைகளில் நோயாளிகளுக்கு சேவை செய்கின்றனர். இதற்காக இவர் களுக்கு அரசு மருத்துவமனைகளில் வேலைவாய்ப்பு அளிக்கப்படுகிறது.  </p>
<p class="content">இதை எதிர்த்துத் தனியார் செவிலியர் பயிற்சிப் பள்ளிகளில் படிக்கும் மாணவிகள் போர்க்கொடி தூக்கினர். இதுதொடர்பாக தனியார் செவிலியர் பயிற்சிப் பள்ளிகளில் படித்த மாணவிகள் சார்பில் வழக்கு தொடரப்பட்டது. 2005-ம் ஆண்டு சென்னை உயர் நீதிமன்றம் அரசு மருத்துவமனைகளில் தனியார் செவிலியர் பயிற்சிப் பள்ளிகளில் படித்தவர்களுக்கு 50 சதவிகிதம் வேலை வாய்ப்பு வழங்க வேண்டும் என்று உத்தரவிட்டது. இந்த உத்தரவை எதிர்த்து அரசு நர்ஸ்கள் சங்கம் சார்பில் சென்னை உயர் நீதிமன்றத்தில் அப்பீல் செய்து தடை உத்தரவைப் பெற்றோம். தடை உத்தரவின் அடிப்படையில் 2010-ம் ஆண்டு வரை அரசு செவிலியர் பயிற்சிப் பள்ளிகளில் படித்தவர்களுக்கு மட்டுமே அரசு மருத்துவமனைகளில் வேலை வாய்ப்பு வழங்கப்பட்டு வந்தது. இந்த நிலையில் தமிழக அரசு கடந்த 2012-ம் ஆண்டு மருத்துவத் தேர்வு வாரியத்தை அமைத்தது. இதன்மூலம் அரசு செவிலியர் பயிற்சிப் பள்ளிகளில் படித்தவர்களுக்கு வேலை வழங்கப்பட்டது.</p>
<p style="text-align: center"><img alt="" align="middle" width="600" height="99" src="http://cdnw.vikatan.com/jv/2014/02/mtknjg/images/p25.jpg"></p>
<p class="content">இதற்கிடையில் தனியாரில் படித்த நர்ஸ்கள் சங்கம் சார்பில் சென்னை உயர் நீதிமன்றத்தில் தொடரப்பட்ட வழக்கில், 'மருத்துவ தேர்வு வாரியம், தனியார் மற்றும் அரசு பள்ளிகளில் படித்த நர்ஸ்களுக்கு தகுதித்தேர்வு நடத்தி அரசு மருத்துவமனைகளில் வேலைவாய்ப்பு வழங்க வேண்டும்’ என்று கடந்த ஜனவரியில் தீர்ப்பளித்தது. இந்த உத்தரவை எதிர்த்து அரசு செவிலியர் பயிற்சிப் பள்ளிகளில் படிக்கும் மாணவிகள் போராட்டத்தில் ஈடுபட்டனர். இதுதொடர்பாக இருதரப்பினரிடமும் நடத்தப்பட்ட பேச்சுவார்த்தையில் எங்கள் தரப்பில் அரசு செவிலியர் பயிற்சிப் பள்ளிகளில் படிப்பவர்களுக்கு ப்ளஸ் 2 மதிப்பெண்கள், மூன்றரை ஆண்டுகள் சேவைகளுக்கு முன்னுரிமை அளிக்க வேண்டும் என்றோம். இதை அரசு ஏற்றுக்கொண்டது. தேர்வு நடத்தி வேலைவாய்ப்பு அளிக்கப்பட்டால் அரசு செவிலியர் பயிற்சிப் பள்ளிகளில் படித்தவர்களுக்குப் பாதிப்பு ஏற்பட வாய்ப்புள்ளது. ஜனவரியில் வந்த கோர்ட் உத்தரவை சட்டப்படி சந்திக்கவும் ஆலோசித்து வருகிறோம்'' என்றார்.</p>
<p class="content">தனியாரில் படித்த நர்ஸ்கள் சங்க மாநில தலைவர் செந்தில்நாதன், ''கடந்த 1987-ம் ஆண்டு, தமிழகத்தில் தனியார் செவிலியர் பயிற்சிப் பள்ளிகளுக்கு அரசு அங்கீகாரம் அளித்தது. இப்போது 23 அரசு செவிலியர் பயிற்சிப் பள்ளிகளும், 206 தனியார் பள்ளிகளும் உள்ளன. டிப்ளமோ நர்சிங்கில் ஓர் ஆண்டுக்கு 8,000 பேர் செவிலியர் படிப்பை முடிக்கின்றனர். இவர்களில் அரசு செவிலியர் பயிற்சிப் பள்ளிகளில் படிப்பவர்களுக்கு மட்டுமே அரசு மருத்துவமனைகளில் வேலை வழங்கப்படுகிறது. இதை எதிர்த்து 1991-ம் ஆண்டு முதல் போராடி இப்போதுதான் விடிவு கிடைத்துள்ளது. செவிலியர்களுக்கு தேர்வு நடத்தி அரசு மருத்துவமனைகளில் வேலை வழங்க மருத்துவத் தேர்வு வாரியம் முடிவு செய்துள்ளது. தேர்வு நடத்தி வேலைவாய்ப்பு வழங்கப்பட்டால் தனியாரில் படித்த நர்ஸ்களுக்கும் அரசு மருத்துவமனைகளில் பணி கிடைக்கும்'' என்றார்.</p>
<p class="content">மருத்துவத் தேர்வு வாரிய வட்டாரத்தில் விசாரித்தோம். ''இருதரப்பினரிடமும் நடத்தப்பட்ட பேச்சுவார்த்தை அடிப்படையில் ப்ளஸ் 2 மதிப்பெண்களுக்கு 15 மதிப்பெண்களும் டிப்ளமோ நர்சிங் படிப்பில் பெற்ற மதிப்பெண்கள் அடிப்படையில் 25 மதிப்பெண்களும் என வெயிட்டேஜ் மார்க் அளிக்க முடிவு செய்யப்பட்டுள்ளது. மீதமுள்ள 60 மார்க் தகுதித் தேர்வில் பெறும் மதிப்பெண்கள் அடிப்படையில் வழங்கப்படும்'' என்றனர்.</p>
<p class="content">மாணவிகள் படிப்பில் கவனம் செலுத்தட்டும்!</p>
<p class="content">- <span style="color: #0000ff">எஸ்.மகேஷ் </span></p>
<p class="content">படங்கள்: சொ.பாலசுப்ரமணியன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''கிராமத்துப் பேருந்துகளை நிறுத்திவிட்டார்கள்!''</div>
<div class="subtitle1">விழுப்புரம் அலறல்</div>
<div class="subtitle2"></div>
<div class="content" style="border-top:1px solid #DDD;">
<p class="content">'அரசு போக்குவரத்துக் கழகங்களில் லாபத்தைவிட மக்கள் சேவையே பிரதானமானது’ என்று சட்டமன்றத்தில் கூறியிருந்தார் முதல்வர் ஜெயலலிதா. ஆனால் விழுப்புரம் போக்குவரத்து கழகமோ, இதற்கு முரணாக தனியார் நிறுவனத்தைப்போல லாபத்தையே பிரதானமாகக் கொண்டு இயங்கிவருகிறது.</p>
<p class="content"> </p>
<p class="content">மக்களுக்குச் சாலை வழி சேவை செய்வதற்காக தமிழகத்தில் எட்டு மண்டலங்களில் அரசு போக்குவரத்துக் கழகங்கள் இயங்கி வருகின்றன. இந்தக் கழகத்தில் உள்ள பேருந்துகள்தான் சென்னையையும் கன்னியாகுமரியையும் சாலை வழியாக இணைக்கின்றன. போக்குவரத்துக் கழகம் நஷ்டத்தில் இயங்குகிறது என்று கூறி, கிராமங்களுக்குச் செல்லக்கூடிய பேருந்துகளை, எந்த முன் அறிவிப்பும் இன்றி நிறுத்தி, மக்களுக்குப் பெரும் பாதிப்பை ஏற்படுத்தியிருக்கிறது விழுப்புரம் போக்குவரத்துக் கழகம்.  </p>
<p style="text-align: center"><img align="middle" width="600" height="236" alt="" src="http://cdnw.vikatan.com/jv/2014/02/mtknjg/images/p36.jpg"></p>
<p class="content">இதுபற்றி மார்க்சிஸ்ட் கம்யூனிஸ்ட் கட்சியைச் சேர்ந்த விக்கிரவாண்டி தொகுதி எம்.எல்.ஏ-வான ராமமூர்த்தி நம்மிடம் பேசினார். ''மத்திய அரசின் இரட்டை விலை டீசல் கொள்கையால், அதிகமாக டீசல் கொள்முதல் செய்பவர்கள் அதிக விலை கொடுத்தும், குறைவாக டீசல் வாங்குபவர்கள் குறைந்த விலை கொடுத்தும் டீசல் வாங்க வேண்டிய நிலைமையை உருவாக்கியிருக்கிறது. போக்குவரத்துக் கழகங்களில் பேருந்துகளுக்கு டீசல் பிடித்தால், தனியார் பங்க்-களைவிட 11 ரூபாய் அதிகம் தர வேண்டியிருக்கிறது. அத்துடன் எண்ணெய் நிறுவனங்கள் வாரா வாரம் டீசல் விலையை உயர்த்துவதால், அரசு போக்குவரத்துக் கழகத்துக்கு பெரும் நஷ்டம் ஏற்படுகிறது. அதனால், நஷ்டத்தைக் <img align="right" width="96" height="141" alt="" src="http://cdnw.vikatan.com/jv/2014/02/mtknjg/images/p37.jpg">குறைக்க கிராமங்களுக்குச் செல்லக் கூடிய பேருந்துகளை நிறுத்திவிட்டதாக அதிகாரிகள் கூறுகின்றனர். மத்திய அரசின் டீசல் விலைக் கொள்கையை கம்யூனிஸ்ட் கட்சி எதிர்க்கிறது. அதே சமயத்தில் அரசு போக்குவரத்துக் கழகம், மக்கள் சேவைக்காக தொடங்கபட்ட நிறுவனம். இதில் தனியார் நிறுவனத்தைப்போல லாப-நஷ்டம் பார்ப்பது தவறு.</p>
<p class="content">தனியார் போக்குவரத்து நிறுவனங்கள்தான் வருவாயை முதன்மையாகக் கொண்டு குறிப்பிட்ட வழித்தடத்தைத் தேர்வுசெய்து பேருந்துகளை இயக்குவார்கள். அரசு போக்குவரத்துக் கழகங்கள் வருவாயை மட்டும் பார்த்து பேருந்துகளை இயக்கக் கூடாது. ஆனால், இப்போது விழுப்புரம் மாவட்டத்தில் உள்ள பல கிராமங்களுக்கு ஏற்கெனவே சென்றுகொண்டிருந்த பேருந்துகளை வருவாய் இல்லை என்று கூறி முற்றிலுமாக நிறுத்திவிட்டனர். சில கிராமங்களுக்கு ஒரு நாளைக்கு நான்கு, ஐந்து முறை சென்றுகொண்டிருந்த பேருந்துகளை எந்த முன் அறிவிப்பும் இன்றி, இரண்டாகக் குறைத்துவிட்டார்கள்.</p>
<p class="content">நகரத்து மக்களைவிட கிராமத்து மக்களே அரசு பேருந்துகளை சார்ந்துள்ளனர். வழக்கமான நேரத்துக்கு பேருந்துகள் வரும் என காத்திருக்கும் கிராம மக்கள்... பெரும் ஏமாற்றம் அடைந்து 'டாடா ஏஸ்’ போன்ற தனியார் வாகனத்தில் கூட்டமாக ஏறி செல்கிறார்கள். இதுபோன்ற வாகனத்தால்தான் அதிகம் உயிரிழப்பு ஏற்படுகிறது. மனித உயிர்கள் அதிகாரிகளுக்கு மலிவாக தெரிவதால்தான், பேருந்துகளை இயக்காமல் நிறுத்திவைத்துள்ளனர். பேருந்துகள் நிறுத்துவது குறித்து அரசோ போக்குவரத்துத் துறை அமைச்சரோ எந்த ஆணையும் பிறப்பிக்கவில்லை. ஆனால், அதி காரிகள்தான் லாபக் கணக்கு காட்ட வேண்டும் என்பதற்காக கிராம மக்களை வஞ்சிக்கின்றனர். இந்த விஷயம் போக்குவரத்து அமைச்சருக்கே தெரியுமா என்பதே சந்தேகம்தான். பொதுத் துறை நிறுவனத்தில் அரசின் பங்குகளே அதிகம். இதில் எவ்வளவு நஷ்டம் ஏற்பட்டாலும், அரசு தாங்கிக்கொண்டு மானியம் அளித்துக்கொண்டிருக்கிறது. இது சம்பந்தப்பட்ட அதிகாரிகளுக்குத் தெரியாதா?</p>
<p class="content">பேருந்துகள் நிறுத்தியதைக் கண்டித்து நானே பலமுறை விழுப்புரம் போக்குவரத்துக் கழக மேலாண் இயக்குநருக்கு கடிதம் அனுப்பியுள்ளேன். ஆனால், எந்த பதிலும் வரவில்லை. தேர்தல் வருகிற நேரத்தில் மக்களுக்கு வசதிகளை ஏற்படுத்திக்கொடுத்து, ஓட்டைப் பெறுவதுதான் தமிழக அரசுக்கு நல்லது. ஆனால், அதிகாரிகள் அரசுக்கு அவப்பெயரை ஏற்படுத்திக்கொண்டிருக்கின்றனர்'' என்றார் ஆவேசமாக.</p>
<p class="content">போக்குவரத்துக் கழக தொழிற்சங்க நிர்வாகிகள் சிலரிடம் பேசினோம். ''பேருந்துகள் நிறுத்தப்பட்டதால், அந்தப் பேருந்துகளை ஓட்டிய ஓட்டுநர்களும் நடத்துனர்களும் மாற்று வேலை இல்லாமல் இருக்கிறோம். பேருந்துகளை ஓட்டவில்லையே தவிர, தினமும் அலுவலகத்துக்கு வந்துவிடுகிறோம். ஆனால், அதிகாரிகள் எங்களுக்கு ஆப்சென்ட்தான் போடுகின்றனர். இதனால், ஊழியர்களுக்கு முழு சம்பளம் கிடைக்கவில்லை. பேருந்துகள் ஓடாமல் இருப்பதற்கு அதிகாரிகள்தான் காரணம். அதனால், அவர்களுக்குப் பாதி சம்பளம் அளித்தால் ஏற்றுக்கொள்வார்களா? லாபக் கணக்கை எங்களிடமும் மக்களிடமும் பார்க்கும் அதிகாரிகள், அவர்களின் வீண் செலவுகளைக் குறைத்துக்கொள்வது இல்லை'' என்று புலம்பினர்.</p>
<p class="content">இதுகுறித்து விழுப்புரம் போக்குவரத்துக் கழக மேலாண் இயக்குநர் சுவாமிநாதனிடம் கேட்டபோது, ''நாங்கள் எந்தப் பேருந்தையும் நிறுத்தவில்லை. நிறுத்தப்பட்ட பேருந்துகள் குறித்து நீங்கள் தகவல் அளித்தால் நடவடிக்கை எடுக்கப்படும்'' என்று பட்டும் படாமலும் பேசினார்.</p>
<p class="content">தமிழக முதல்வர்தான் கவனிக்க வேண்டும்!</p>
<p class="content">- <span style="color: #0000ff">ஆ.நந்தகுமார் </span></p>
<p class="content">படங்கள்: தே.சிலம்பரசன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">இவன் என்னோட ஃபிரெண்டுதான்..</div>
<div class="subtitle1">காதலியை வேட்டையாடிய காதல் மிருகங்கள்</div>
<div class="subtitle2"></div>
<div class="content" style="border-top:1px solid #DDD;">
<p class="content">'காதல் இல்லை என்றால், மனிதனுக்கு ஆறுதலே இருந்திருக்காது. காதல் மட்டும் இல்லை என்றால், மனிதனுக்கு ஆறுதலே தேவைப்பட்டிருக்காது!’ - என்று யாரோ சொன்னது நிஜம்தானோ என்று யோசிக்கவைத்திருக்கிறது திண்டுக்கல் சம்பவம். காதல் என்ற பெயரில் ஒரு இளம்பெண்ணை நண்பர்களோடு சேர்ந்து கூட்டாக வேட்டையாடியிருக்கிறது காதலன் என்ற மிருகம்.</p>
<p class="content"> </p>
<p class="content">திண்டுக்கல் மாவட்டம், வேடசந்தூர் அருகே உள்ள ஒரு குக்கிராமத்தைச் சேர்ந்தவர் கஸ்தூரி (பெயர் மாற்றப்பட்டுள்ளது). வேடசந்தூரில் உள்ள ஒரு ஃபேன்ஸி ஸ்டோரில் வேலை பார்த்து வந்திருக்கிறார் கஸ்தூரி. கஸ்தூரிக்கும் அதே ஏரியாவைச் சேர்ந்த பிரவீன் என்பவருக்கும் காதல்(?).</p>
<p class="content">கஸ்தூரி இப்போது மதுரை அரசு ராஜாஜி பொது மருத்துவமனையில் அனுமதிக்கப்பட்டுள்ளார். <img align="right" width="275" height="171" alt="" src="http://cdnw.vikatan.com/jv/2014/02/mtknjg/images/p26.jpg">கஸ்தூரிக்கு என்ன ஆச்சு? அவரிடமே பேசினோம். ''பத்தாம் வகுப்பு வரை படிச்சுட்டு, குடும்ப சூழ்நிலை காரணமாக வேலைக்குப் போயிட்டேன். வேடசந்துரை சேர்ந்த பிரவீன்ங்கிறவன் என்னை லவ் பண்றதா சொல்லிட்டு, என் பின்னாடியே சுத்திட்டு இருந்தான். பஸ்ல என் கூடவே வருவான். நான் இல்லைன்னா உலகமே இல்லைனு உருகினான். அவனோட அன்பு என்னையும் லவ் பண்ண வெச்சது. நான் வேலை பார்க்கும் கடைக்கு அடிக்கடி அவனோட நண்பர்களோட வருவான். அவனோட நண்பர்களும் என்கிட்ட நல்லா பேசுவாங்க.</p>
<p class="content">பிப்ரவரி ஒண்ணாம் தேதி நான் கடையில இருந்து வீட்டுக்குக் கிளம்பும்போது, பிரவீன் வந்தான். 'உன்கூட பேசணும். வந்து வண்டியில ஏறு’ன்னு கூப்பிட்டான். நானும் போனேன். ஊருக்கு ஒதுக்குப்புறமா ஒரு இடத்துல பைக்கை நிறுத்தினான். ஆள் நடமாட்டம் இல்லாத அந்த இடத்துல என்னை ஏதேதோ செய்ய ஆரம்பிச்சான். 'இதெல்லாம் வேண்டாம் பிரவீன்’னு நான் தடுத்தேன். 'நாமதான் கல்யாணம் பண்ணிக்கப் போறோம் இல்ல... அப்புறம் என்ன?’னு கேட்டுகிட்டே என்னோட உடம்புல அவன் கை படர்ந்துச்சு. என்னால தடுக்கவும் முடியலை. தடையும் சொல்ல முடியலை.</p>
<p class="content">எல்லாம் முடிஞ்சு பிரவீன் எழுந்தான். அவனோட நண்பர்கள் அந்த இடத்துக்கு வந்துட்டாங்க. நான் பதறிப்போய் எழுந்தேன். என்னை எழுந்திருக்க விடாமத் தடுத்த பிரவீன், 'இவன் என்னோட ஃபிரெண்டுதான்... இன்னைக்கு ஒரு நாள் மட்டும் அவன்கூட இரு...’ன்னு சொன்னான். நான் மறுத்தேன். என்னை அடிச்சு படுக்க வெச்சுட்டாங்க. அடுத்தவன் வந்ததுமே எனக்கு மயக்கம் வந்துடுச்சு. என்ன செஞ்சானுங்கன்னு எனக்குத் தெரியலை. ஒரு ஆட்டோக்கார அண்ணன்தான் என்னை இங்கே வீட்டுல கொண்டுவந்து விட்டாரு.</p>
<p class="content">அந்தப் பாவியை நான் உசுருக்கு உசுரா லவ் பண்ணினேன். அவன் இப்படி ஊருக்கெல்லாம் என்னைப் பந்தி வைப்பான்னு தெரியாமப் போச்சுங்க...'' என்று வெடித்து அழுதார்.</p>
<p class="content">கஸ்தூரிக்கு அருகிலேயே உட்கார்ந்திருந்த அவருடைய அப்பா, ''பத்து நாளா தூக்கமில்லாம இங்கிட்டும் அங்கிட்டுமா ஓடிட்டு இருக்கேங்க... பொம்பளைப் புள்ளையைப் பெத்தவனுக்குதாங்க அந்த வலி தெரியும்'' என்று தேம்பித் தேம்பி அழுகிறார்.</p>
<p class="content">கஸ்தூரிக்கு சிகிச்சையளிக்கும் மருத்துவர் களிடம் பேசினோம். ''மிகவும் கொடூரமாகவும் வெறித்தனமாகவும் அந்தப் பெண் கையாளப்பட்டிருக்கிறார். பெரும்பாலான நேரங்களில் அவருக்கு சுயநினைவே இருப்பதில்லை. 17 வயது என்பதால் மனதளவில் நிறைய பாதிப்புகள் உண்டாகியிருக்கிறது. இப்போது அந்தப் பெண்ணுக்கு நல்ல ஓய்வும் கவுன்சலிங்கும்தான் தேவை'' என்கிறார்கள்.</p>
<p class="content">குற்றவாளிகளைத் தப்பவைக்கவும், அவர்களுக்கு ஆதரவாகச் செயல்படுவதாகவும் காவல் துறை மீது புகார் சொல்கிறார்கள் பாதிக்கப்பட்ட பெண்ணின் உறவினர்கள்.</p>
<p class="content">வழக்கை விசாரிக்கும் வேடசந்தூர் டி.எஸ்.பி. லட்சுமணனிடம் பேசினோம். ''பாதிக்கப்பட்ட பெண்ணின் அப்பா கொடுத்த புகாரின் அடிப்படையில் வழக்குப் பதிவுசெய்திருக்கிறோம். சம்பவத்தில் தொடர்புடையவர்களைக் கைது செய்துவிட்டோம். அந்தப் பெண் மருத்துவ சிகிச்சையில் இருப்பதால், இன்னும் தெளிவான வாக்குமூலம் வாங்க முடியவில்லை. நாங்கள் யாருக்கும் ஆதரவாகச் செயல்படவில்லை. வழக்கில் சம்பந்தப்பட்ட யாரும் நிச்சயம் தப்ப முடியாது'' என்றார்.</p>
<p class="content">இதுவா காதல்?</p>
<p class="content">- <span style="color: #0000ff">ஆர்.குமரேசன்</span>, சண்.சரவணக்குமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மகாத்மா முதல் மன்மோகன் வரை!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="149" alt="" src="http://cdnw.vikatan.com/jv/2014/02/mtknjg/images/p31.jpg"></p>
<p class="content">இந்தியன் எக்ஸ்பிரஸ் நாளிதழைத் தடை செய்வதற்கான தந்திரங்கள் தொடங்கின.</p>
<p class="content"> </p>
<p class="content">எக்ஸ்பிரஸ் வளாகத்தில் மின்சாரம் தடை செய்யப்பட்ட நாள் 30.9.1976. இதைத் தொடர்ந்து சனி, ஞாயிறு மின்சார வாரியத்துக்கு விடுமுறை. திங்கள்கிழமை வந்துதான் அவர்களால் சரிசெய்ய முடியும். இதன்படி பார்த்தால் நான்கு நாட்கள் நாளிதழ் வெளிவராது. இதற்காகவே அந்த மின்தடையை ஏற்படுத்தினார்கள்.</p>
<p class="content">1.10.76 அன்று நாள் டெல்லி உயர் நீதிமன்றத்தில் கோயங்கா ஒரு ரிட் மனுத் தாக்கல் செய்தார். தடைசெய்யப்பட்ட மின் இணைப்பை உடனடியாக வழங்கக் கோரி அன்று மாலையே உத்தரவு போட்டது நீதிமன்றம். ஆனால், 2.10.76 மதியம் ஒரு மணி வரை மின் இணைப்பு சரி செய்யப்படவில்லை. 'நீதிமன்ற அவமதிப்பு வழக்குப் போடுவேன்’ என்று கோயங்கா கூறிய பிறகு மதியம் 1.30 மணிக்கு மின் இணைப்பு தரப்பட்டது.</p>
<p style="text-align: center"><img align="middle" width="550" height="393" alt="" src="http://cdnw.vikatan.com/jv/2014/02/mtknjg/images/p30c.jpg"></p>
<p class="content">பத்திரிகை வெளிவருவதையே, முற்றிலுமாகத் தடுக்கும் வேலைகளைத் தொடங்கினார்கள். 4-ம் தேதி காலையில் போலீஸ் படை, எக்ஸ்பிரஸ் அச்சகத்துக்குள் நுழைந்தது. உடனடியாக எக்ஸ்பிரஸ் தொழிலாளர்களை வெளியேற உத்தரவு போட்டார்கள். சட்டப்படியான எந்த உத்தரவு நகலும் அவர்கள் கையில் இல்லை. என்ன காரணம் என்று எக்ஸ்பிரஸ் பொது மேலாளர் கேட்டார். 'டெல்லி மாநகராட்சிக்குப் பல லட்சம் ரூபாய் சொத்துவரி செலுத்தவில்லை’ என்று காரணம் சொன்னார்கள். இது சம்பந்தமான தரவுகளைப் பொது மேலாளர் கொடுத்து வாதங்களை வைத்தார். அந்த வளாகம் எக்ஸ்பிரஸின் வேறொரு நிறுவனத்துக்குச் சொந்தமானது. நியூஸ் பேப்பர் நிறுவனம், அந்த கட்டடத்தைக் குத்தகைக்கு எடுத்துத்தான் இயங்கி வந்தது. எனவே எங்களிடம் சொத்துவரி கேட்க முடியாது என்று பொது மேலாளர் சொல்லிப் பார்த்தார். எதனையும் அவர்கள் ஏற்கவில்லை. அச்சக வளாகம் முழுவதையும் அவர்கள் சீல் வைத்தனர். அதன் பிறகு 5, 6 தேதிகளிலும் நாளிதழ் வெளிவர முடியவில்லை. மறுபடி நீதிமன்றம் போவதைத் தவிர கோயங்காவுக்கு வேறுவழி இல்லை.</p>
<p class="content">சொத்துவரி பாக்கியை வசூலிக்க உயர் நீதிமன்றம் தடை விதித்தது. அச்சகத்தைத் திறந்துவிட வேண்டிய சூழ்நிலை வந்ததும், மீண்டும் மின்வாரியம் நெருக்கடி கொடுத்தது. மின்சார டிரான்ஸ்ஃபார்மர்களை காலை 9 முதல் மாலை 6 மணி வரைதான் பயன்படுத்த வேண்டும் என்று உத்தரவு போட்டார்கள். ஒரு நாளிதழ், இரவில் அச்சாகி, அதிகாலையில்தான் வெளிவரும். அந்த நேரத்தில் மின்சார டிரான்ஸ்ஃபார்மர்களை பயன்படுத்த முடியாது என்றால் பத்திரிகை எப்படி வெளியாகும்? மின்தடை செய்யக் கூடாது என்று ஏற்கெனவே நீதிமன்ற உத்தரவு இருப்பதால், இப்போது போடப்பட்டது நீதிமன்ற அவதூறு ஆகும். இதனைச் சொல்லி இன்னொரு ரிட் மனு போட்டார் கோயங்கா.</p>
<p class="content">அச்சகம் உள்ள கட்டடத்தின் பூஸ்டர் பம்புகளை பறிமுதல் செய்து 6-ம் தேதி இன்னொரு உத்தரவை போட்டார்கள். இத்தோடு, குளிர்சாதனத்தையும் மோட்டாரையும் பறிமுதல் செய்து, விற்க நோட்டீஸ் அனுப்பப்பட்டது. குளிர் சாதனம், தரைக்கு அடியில் இருக்கிறது. அதை இடித்து எடுக்க முயற்சித்தார்கள். 17-ம் தேதி அன்று இன்னொரு நோட்டீஸ் விட்டு, இரண்டு டிரான்ஸ்ஃபார்மர்களையும் பறிமுதல் செய்யப் போவதாகச் சொன்னார்கள். எக்ஸ்பிரஸ் பத்திரிகைக்கு சொந்தமான பூஸ்டர் பம்புகள், குளிர்சாதன இயந்திரங்கள் 31.10.76 அன்று ஏலம்விடப் போவதாக வேறொரு பத்திரிகையில் விளம்பரம் கொடுத்தார்கள். ஏலம் எந்தத் தேதியில் நடக்க இருப்பதாகச் சொன்னார்களோ அன்றுதான் விளம்பரமும் தரப்பட்டது.</p>
<p class="content">இதற்கு மறுநாள்தான், டெல்லி கார்ப்பரேஷன் மீது கோயங்கா தொடுத்த நீதிமன்ற அவமதிப்பு வழக்கின் விசாரணை நடக்க இருந்தது. இந்த வழக்கை வாபஸ் வாங்க நிர்ப்பந்தப்படுத்தியே இந்த ஏல விளம்பரம் வெளியிடப்பட்டது. அசையும் சொத்துக்களை விற்கத் தடை கேட்டு வேறொரு மனுத் தாக்கல் செய்தார் கோயங்கா.</p>
<p class="content">31-ம் தேதி ஏலம் எதுவுமே நடக்கவில்லை. ஆனால், நீதிமன்றத்தில் அதிகாரிகள் என்ன சொன்னார்கள் தெரியுமா? அனைத்துப் பொருட்களையும் ஏலம்போட்டு விற்றுவிட்டோம் என்று சொன்னார்கள். அப்படி விற்கப்பட்டு இருந்தால் அதற்கும் தடை விதிக்க வேண்டும் என்று கேட்டார் கோயங்கா. இப்படி நெருக்கடி மேல் நெருக்கடி தொடர்ந்தது.</p>
<p class="content">''1976-க்குப் பிறகு இந்தியன் எக்ஸ்பிரஸ் வெளிவரக் கூடாது என மத்திய அரசு எதிர்பார்த்தது. ஆனால் நாங்கள் மேற்கொண்ட கடுமையான பொருளாதாரச் சிக்கன நடவடிக்கை மற்றும் ஊழியர்களின் விசுவாசம் காரணமாக, இறுக்கிப் பிடித்து எக்ஸ்பிரஸ் பத்திரிகைகளைக் கொண்டுவர முடிந்தது. நெருக்கடி நிலை முடிவுக்கு வந்து தேர்தல் அறிவிக்கப்பட்ட சமயத்தில் நாட்டில் நிலவிய சர்வாதிகாரப் போக்குகளுக்கு எதிராகப் பொதுமக்களின் கருத்தை வலுவாக்க எக்ஸ்பிரஸ் பத்திரிகைகள் தனது கடைசிச் சொட்டு ரத்தத்தைப் பயன்படுத்தின'' என்று கோயங்கா கம்பீரத்துடனும் கண்ணீருடனும் ஷா கமிஷன் முன் கூறினார்.</p>
<p class="content">ஒரே ஒரு எக்ஸ்பிரஸ் இதழ் சந்தித்த அவலம் இது. இப்படி ஒவ்வொரு பத்திரிகையும் அடக்கு முறைக்கு எதிரான மூச்சுத் திணறலை இரண்டு ஆண்டுகள் அனுபவித்தன.</p>
<p class="content">செய்திக் கட்டுப்பாட்டை இறுக்கி பத்திரிகைகளின் குரல்வளை நெறிக்கப்பட்டது. செய்தி நிறுவனங்களாக அகில இந்திய அளவில் இயங்கிய யு.என்.ஐ., பி.டி.ஐ. ஆகிய இரண்டு பெரிய நிறுவனங்களையும், மேலும் இரண்டு சிறிய செய்தி நிறுவனங்களையும் அரசு கட்டுப்பாட்டில் கொண்டு வந்து 'சமாச்சார்’ என்ற நிறுவனமாக ஆக்கினார்கள். பிரஸ் கவுன்சில் அமைப்பே மூடப்பட்டது. 253 பத்திரிகையாளர்கள் நாடு முழுவதும் கைது செய்யப்பட்டனர். குல்தீப் நய்யார் இதில் முக்கியமானவர்.</p>
<p class="content">இந்திரா காந்தி, தனது தலைமுடியை பாப் கட்டிங் வெட்டிக் கொண்டபோது, 'இந்த ஸ்டைல் நன்றாக இருக்கிறதா?’ என்று குல்தீப் நய்யாரிடம்தான் கேட்டாராம். அந்தளவுக்கு இருவருக்கும் நட்பு உண்டு. ஆனால் குல்தீப் நய்யாரையும் இந்திரா விடவில்லை. எமர்ஜென்சி அறிவிக்கப்பட்டதும் டெல்லி பிரஸ் கிளப்பில் துணிச்சலாக கூட்டம் கூட்டி கண்டித்தார் குல்தீப் நய்யார். இதைத் தொடர்ந்து இந்திராவுக்கு ஒரு கடிதம் அனுப்பினார். அந்தக் கடிதத்தைப் படித்து கோபமான இந்திரா, உடனடியாக அவரைக் கைது செய்து திகார் சிறையில் வைத்தார். புது டெல்லி ரயில் நிலையத்தில் கூடி இருந்த முஸ்லிம்களை அரசுக்கு எதிராகக் கலகம் செய்யும்படி தூண்டியதாக குல்தீப் நய்யார் மீது வழக்குப் போட்டார்கள். ஆனால் உண்மையான காரணம், அவர் எழுதிய கட்டுரைக்காகத்தான்.</p>
<p class="content">'ஈஸ்ட்டன் எகானமிஸ்ட்’ என்ற பத்திரிகையில் வீ.பாலசுப்பிரமணியன் என்ற கட்டுரையாளர், 'இந்தியாவின் கால்நடைகள் பிரச்னை’ என்று ஒரு கட்டுரை எழுதினார். 'நாட்டில் இப்போது 58 கோடி ஆடுகள் உள்ளன’ என்று கட்டுரையை ஆரம்பித்தார். மொத்த மக்களையும் கால்நடைகளாக உருவகப்படுத்தியது அந்தக் கட்டுரை.</p>
<p class="content">மகாத்மா காந்தியின் பொன் மொழியை வெளியிட்டதற்காக ஹிம்மத் (மும்பை) இதழுக்கு அபராதம் விதிக்கப்பட்டது. அடக்குமுறை தாங்க முடியாமல் 'ஒப்பீனியன்’ ஆசிரியர் தனது பத்திரிகையையே நிறுத்தினார். பத்திரிகையாளர்களைப் போல 34 நாடாளுமன்ற உறுப்பினர்கள் சிறையில் இருந்தார்கள். வங்காள எழுத்தாளர் சுனாதா சங்கர் ரே, தனது எதிர்ப்பைப் பதிவுசெய்யும் முகமாக எழுதுவதையே நிறுத்தினார். கார்ட்டூனிஸ்ட் கே.சங்கர் பிள்ளை, வரைவதை நிறுத்தினார். 'சர்வாதிகாரச் சூழ்நிலையில் சிரிப்பு எதற்கு?’ என்று கேட்டார்.</p>
<p class="content">அரசு செய்தி நிறுவனங்கள் இந்திரா, சஞ்சய் பற்றியே செய்திகளைத் திரும்பத் திரும்பத் தருவதையே தங்களது பணியாக நினைத்தன. இதுபற்றி ராமச்சந்திர குஹா தனது, 'காந்திக்குப் பிறகு’ என்ற நூலில் எழுதுகிறார்:</p>
<p class="content">''ஆல் இந்தியா ரேடியோவும் அரசின் தொலைக்காட்சியும் பிரதமர் மகன் மீது காட்டிய கவனம் அதிக வியப்புக்குரியது அல்ல. ஒரே வருடத்தில் ஆல் இந்தியா ரேடியோவின் டெல்லி நிலையத்தின் வழியாக சஞ்சய் பற்றி 192 செய்திக் குறிப்புகள் வாசிக்கப்பட்டன. அதே காலகட்டத்தில் சஞ்சய்யின் நடவடிக்கைகள் பற்றி தூர்தர்ஷன் 265 செய்திகளை ஒளிபரப்பியது. அவர் ஆந்திரப் பிரதேசத்துக்கு 24 மணி நேரப் பயணம் மேற்கண்டபோது செய்திப்படப் பிரிவு, 'நினைவில் ஒருநாள்’ என்ற ஒரு முழு நீளச் செய்திப் படத்தை மூன்று மொழிகளில் தயாரித்தது.</p>
<p class="content">சஞ்சய் காந்தியின் முக்கியத்துவத்தின் வளர்ச்சிக்கு நிச்சயமானதொரு அடையாளம், மத்திய மந்திரிகளும் மாநில முதல்வர்களும் அவருக்குக் காட்டிய மரியாதை. எந்த அட்மிரலுக்கு ராணுவத்தில் பதவி உயர்வு அளிப்பது என்று முடிவு செய்ய பாதுகாப்பு அமைச்சர் பன்ஸிலால், இரு வேட்பாளர்களையும் சஞ்சய் காந்தியிடம் அழைத்துச் சென்றார். சஞ்சய், ராஜஸ்தான் சென்றபோது அவரை வரவேற்க முதல்வரே விமான நிலையத்துக்கு வந்தார். அவருக்கு கௌரவம் அளிக்கும் வகையில் ஜெய்ப்பூர் செல்லும் வழியில் 501 வளைவுகள் அமைக்கப்பட்டிருந்தன. அவர் உத்தரப் பிரதேசம் சென்றபோதும் இதே போன்ற ஏற்பாடுகள் செய்யப்பட்டன. லக்னோ விமான நிலையத்தில் விமான ஓடு பாதையில் தடுக்கி, சஞ்சய் செருப்பை நழுவவிட்டபோது உ.பி. முதல்வரே அதைக் குனிந்து எடுத்து மரியாதையுடன் அளித்தார்''.</p>
<p class="content">அம்மாவும், மகனும் சேர்ந்து நடத்தும் குடும்ப ஆட்சியின் தொடக்கமாகவே அந்தக் காலக்கட்டம் மாறிப்போனது. சுதந்திர நாளில் நள்ளிரவில் பேசிய நேரு, 'இது விதியுடனான சந்திப்பு’ என்றார். இதனைச் சுட்டிக் காட்டிய ஒரு எழுத்தாளர், 'அவர் மகள் நடத்தியது சர்வாதிகாரத்துடனான சந்திப்பு’ என்று எழுதினார்.</p>
<p class="content"><img align="left" width="222" height="31" alt="" src="http://cdnw.vikatan.com/jv/2014/02/mtknjg/images/manmohan.jpg"></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
