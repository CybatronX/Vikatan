	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சிறுபான்மையினர் வாக்கு யாருக்கு?</div>
<div class="subtitle1">ஜூ.வி. ஸ்பெஷல் சர்வே..</div>
<div class="subtitle2"></div>
<div class="content" style="border-top:1px solid #DDD;">
<p class="content">தேர்தல் 2014 ஸ்பெஷலின் அடுத்த சர்வே இது. முஸ்லிம்கள், கிறிஸ்தவர்கள் என சிறுபான்மையினரை மட்டும் மையப்படுத்தி 'சிறுபான்மையினர் நிலை!’ என்ற தலைப்பில் சர்வே எடுத்தது ஜூ.வி. டீம். தேர்தல்களில் சிறுபான்மையினரின் வாக்களிப்பு மாற்றங்களை உண்டாக்கியிருக் கிறது. சிறுபான்மையினர் பாதுகாப்பு, மதவாதம், இட ஒதுக்கீடு, மோடி... என முக்கிய அம்சங்களை உள்ளடக்கி எட்டு கேள்விகளுடன் ஜூ.வி. டீம் சிறுபான்மையினரை சந்தித்தது. கிறிஸ்தவர்கள், முஸ்லிம்களை அடையாளம் கண்டும், மசூதிகளிலும் சர்ச்களிலும் வழிபாட்டுக்கு வந்த சிறுபான்மையினரிடமும் சர்வே எடுத்தோம். ஜூ.வி. எடுத்த சமீபத்திய சர்வேகளிலேயே மிக அதிகமாக 13 ஆயிரத்து 88 பேர் பங்கேற்ற சர்வே இது. சர்வேயின் முடிவுகள் சொல்வது என்ன?</p>
<p style="text-align: center"><img align="middle" width="550" height="257" alt="" src="http://cdnw.vikatan.com/jv/2014/02/nzrint/images/p18.jpg"></p>
<p class="content"> </p>
<p class="content">'தமிழகத்தில் சிறுபான்மையினர் பாதுகாப்பு எப்படி?’ என்கிற கேள்விக்கு 'பதற்றத்தோடுதான் வாழ்கிறோம்’ என்று அதிகம் பேர் சொல்லியிருக்கிறார்கள்.</p>
<p class="content">'மதவாதத்தை தீவிரமாக எதிர்க்கும் கட்சிகளில் இடதுசாரிகள்தான் முதலிடத்தில் இருக்கின்றன. அதற்கு அடுத்த இடத்தில் தி.மு.க. இருக்கிறது. காங்கிரஸ், பி.ஜே.பி. முறையே மூன்றாவது, நான்காவது இடத்தில் உள்ளன. அ.தி.மு.க-வுக்கு கடைசி இடம்தான்.</p>
<p class="content">  'சிறுபான்மையினருக்கு இட ஒதுக்கீடு அளிப்பதில் யாரை நம்புகிறீர்கள்?’ என்ற கேள்விக்கு கருணாநிதிதான் நம்பிக்கை நாயகராகத் திகழ்கிறார். அவருக்கு 42 சதவிகிதம் பேர் ஆதரவு தெரிவித்திருக்கிறார்கள். இதிலும் ஜெயலலிதாவுக்கு மூன்றாவது இடம்.</p>
<p class="content">  'சிறுபான்மையினரின் முக்கிய எதிரி யார்?’ என்கிற கேள்விக்கு பி.ஜே.பி-தான் என 57 சதவிகிதம் பேர் சொல்லியிருக்கிறார்கள்.</p>
<p class="content">  பி.ஜே.பி. பிரதமர் வேட்பாளர் நரேந்திர மோடியை 'எதிர்க்கிறேன்’ என 51 சதவிகிதம் பேர் 'டிக்’ அடித்திருக்கிறார்கள்.</p>
<p style="text-align: center"><img align="middle" width="600" height="439" alt="" src="http://cdnw.vikatan.com/jv/2014/02/nzrint/images/p19.jpg"></p>
<p class="content">'பி.ஜே.பி. கூட்டணிக்கு ஓட்டுப் போடுவீர்களா?’ என்ற கேள்விக்கு 73 சதவிகிதம் பேர் 'போட மாட்டேன்’ என்று சொல்லியிருக்கிறார்கள். சர்வேயில் இடம்பெற்ற எட்டு கேள்விகளில் இந்த கேள்விக்கான ஆப்ஷனில்தான் மிக அதிகபட்சமாகக் கருத்துப் பதிவுசெய்யப்பட்டிருக்கிறது என்பது குறிப்பிடத்தக்கது.</p>
<p class="content">  பிரதமர் பதவிக்கு ராகுல் காந்திதான் தகுதியானவர் என 44 சதவிகிதம் பேர் சொல்லியிருக்கிறார்கள்.</p>
<p class="content">'உங்கள் ஓட்டு யாருக்கு?’ என்கிற முக்கியமான கேள்விக்கு தி.மு.க-வுக்குதான் அதிக வாக்குகள் விழுந்தன. தி.மு.க-வுக்கு கிடைத்த ஆதரவு 24.81 சதவிகிதம். அதற்கு அடுத்து மிக நெருக்கத்தில் அ.தி.மு.க. இருக்கிறது. அதற்குக் கிடைத்த ஆதரவு 24.09 சதவிகிதம். மற்றவர்கள், காங்கிரஸ், பி.ஜே.பி., தே.மு.தி.க. ஆகியவை அடுத்தடுத்த இடங்களில் இருக்கின்றன. கூட்டணிகள் இன்னும் முடிவாகாத சூழலில் சிறுபான்மையினரின் ஆதரவு நிலை இது. கூட்டணிகள் முடிவாகி வேட்பாளர்கள் அறிவிக்கப்பட்ட பிறகு நிலை மாறலாம். முஸ்லிம் லீக், மனிதநேய மக்கள் கட்சிகளின் பெயர்கள் சர்வேயில் குறிப்பிடவில்லை என முஸ்லிம்கள் பலர் ஜூ.வி. டீமிடம் கருத்து சொன்னார்கள்.</p>
<p style="text-align: center"><img align="middle" width="600" height="900" alt="" src="http://cdnw.vikatan.com/jv/2014/02/nzrint/images/p20.jpg"></p>
<p style="text-align: center"><img align="middle" width="600" height="878" alt="" src="http://cdnw.vikatan.com/jv/2014/02/nzrint/images/p23.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மிஸ்டர் கழுகு: ஆட்சி டிஸ்மிஸ்?</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="219" alt="" src="http://cdnw.vikatan.com/jv/2014/02/nzrint/images/p40.jpg"></p>
<p class="content"><img align="right" width="158" height="97" alt="" src="http://cdnw.vikatan.com/jv/2014/02/nzrint/images/p40a.jpg">''முதல்வர் அந்த முடிவை மூன்று நிமிடத்தில் எடுத்தார்!'' என்று சொல்லியபடியே நம் முன் ஆஜரானார் கழுகார்.</p>
<p class="content"> </p>
<p class="content">''ராஜீவ் கொலை வழக்கில் முருகன், சாந்தன், பேரறிவாளன் ஆகியோரின் தூக்குத் தண்டனை ரத்து என உச்ச நீதிமன்றம் தீர்ப்பு அளித்தது. இது 18-ம் தேதி காலையில் வந்தது. அப்போது சட்டசபையில் இருந்தார் ஜெயலலிதா. அவருக்கு இந்தத் தகவல் தரப்பட்டது. அதன் பிறகு தன்னுடைய அறைக்கு ஜெயலலிதா வந்தார். அப்போதுதான், 'தமிழக அரசு இவர்களை விடுதலை செய்யலாம்’ என்று உச்ச நீதிமன்ற நீதிபதிகள் சொல்லியிருக்கும் தகவல் அவருக்குச் சொல்லப்பட்டது. 'ஆயுள் தண்டனை என்பது வாழ்நாள் முழுவதும் சிறைவாசம் இருக்க வேண்டும். ஆனால், குற்ற விசாரணைச் சட்டப் பிரிவு 432 மற்றும் 433 ஏ பிரிவுப்படி அரசு எடுக்கும் தண்டனை மாற்றுதல் அல்லது, தள்ளுபடி செய்தல் நடவடிக்கைக்கு உட்பட்டது’ என்று சொல்லப்பட்டு இருந்தது. அதனைப் படித்ததுமே, 'இவர்களை விடுதலை செய்தால் என்ன?’ என்று தனக்குத்தானே கேட்டுக்கொண்டு, விடுதலை செய்வது என்ற முடிவுக்கு வந்தார். இதற்கு அவர் எடுத்துக்கொண்ட கால நேரம் மூன்று நிமிடங்கள்தான்!''</p>
<p class="content">''சொல்லும்!''</p>
<p class="content">''விடுதலை செய்வது என்று முடிவெடுத்த பிறகுதான் அதுபற்றிய சட்ட ஆலோசனைகளை நடத்த ஆரம்பித்தார். செவ்வாய்க்கிழமை மாலையும் இரவும் பெரும்பாலான நேரம் அவர் வழக்கறிஞர்களோடுதான் ஆலோசனையில் இருந்தார். இதில் சென்னை வழக்கறிஞர்களைவிட டெல்லி வழக்கறிஞர்கள்தான் அதிகமாக இருந்ததனராம். அனைவரிடமும் இவர் போனில் பேசிக்கொண்டே இருந்தார். 'இன்றைய நிலவரப்படி அவர்கள் ஆயுள் தண்டனைக் கைதிகள். அவர்களை விடுதலைசெய்ய மத்திய அரசு யாரையும் கேட்க வேண்டியது இல்லை’ என்று சொன்னார்கள் சிலர். 'அமைச்சரவை கூடி முடிவெடுத்துவிடுங்கள்’ என்றார்கள். 'இதில் கவர்னர் ஆலோசனை கேட்கலாம்’ என்றார்கள். 'விடுவிக்க வேண்டும். அதற்கான சூழ்நிலைகளை மட்டும் சொல்லுங்கள்’ என்று சொல்லிவிட்டு ஜெயலலிதா அமைதியாக இருந்தார். அதன் பிறகுதான், 'விடுவிக்கும்போது என்ன மாதிரியான வியாக்கியானங்களைச் சொல்வது?’ என்று முடிவெடுத்தார்கள் வழக்கறிஞர்கள். இப்போதே அறிவிப்பதா, காலதாமதம் செய்வதா என்பதில் ஜெயலலிதாவுக்குக் குழப்பம் இருந்தது. 'காலதாமதம் செய்தால் மற்றவர்கள் பேச்சைக் கேட்டு இந்த முடிவுக்கு வந்தததாகச் சொல்லிவிடுவார்கள்’ என்று நினைத்த ஜெயலலிதா, உடனடியாக இதனைச் செய்துவிடுவது என்று முடிவெடுத்தார். அமைச்சரவையைக் கூட்டி அறிவித்தால் சர்ச்சையை அதிகம் தவிர்க்கலாம் என்பதால், 19-ம் தேதி காலையில் அமைச்சரவையைக் கூட்டினார். சட்டமன்றம் நடக்கும் காலக்கட்டம் என்பதால் வெளியில் அறிக்கை வெளியிட முடியாது. சட்டமன்றத்தில்தான் அறிவிப்பு செய்ய வேண்டும். அதனால் அறிக்கையை தயாரிக்கச் சொன்னார். சட்டரீதியாக அந்த அறிக்கை தயாரானது. தேர்தல் காலம் என்பதால், அரசியல்ரீதியான நன்மைகளைத்தானே அரசியல்வாதிகள் முக்கியமாக நினைப்பார்கள். அதனால் முன்பு இவர்களது விடுதலைப் பிரச்னை வந்தபோது கருணாநிதி என்ன சொன்னார் என்பதை எல்லாம் எடுத்து, இந்த அறிக்கையில் சேர்க்கச் சொன்னார்!''</p>
<p style="text-align: center"><img align="middle" width="400" height="392" alt="" src="http://cdnw.vikatan.com/jv/2014/02/nzrint/images/p40b.jpg"></p>
<p class="content">''ம்!''</p>
<p class="content">''அறிக்கை தயார் ஆகி வந்ததும் அதில் குறிப்பிட்ட இடங்களில் திருத்தங்கள் செய்தார். '..... ஸ்ரீபெரும்புதூரில் நடைபெற்ற தேர்தல் பிரசார பொதுக்கூட்டத்தில் கலந்துகொள்ள வந்தபோது படுகொலை செய்யப்பட்டார்’ என்று அறிக்கையில் இருக்கிறது. ஆனால், பொதுக்கூட்டத்தில் கலந்துகொள்ள வந்தபோது விடுதலைப்புலிகளால் படுகொலை செய்யப்பட்டார் என்று முதலில் இருந்ததாம். அதில், 'விடுதலைப் புலிகள்’ என்ற சொற்களை நீக்கச் சொன்னாராம் முதல்வர். நான்கு பக்க அறிக்கையில் ஒரு இடத்தில்கூட விடுதலைப் புலிகள் என்ற வார்த்தையே இல்லை என்பதையும் உற்றுப் பாரும். அதேபோல், சாந்தன், முருகன், பேரறிவாளன் பெயருக்கு முன்னால், 'திருவாளர்கள்’ என்ற சொல்லைச் சேர்த்ததும் முதல்வர்தான் என்கிறார்கள். இவர்களது பெயர் வரும் இடத்தில் எல்லாம் 'திருவாளர்கள்’ என்ற சொல் சேர்க்கப்​பட்டுள்ளது. அந்தளவுக்கு அவர் கவனமாக இருந்துள்ளார்!''</p>
<p class="content">''பெரிய மாற்றம்தான்!''</p>
<p class="content">''மறுநாள் 19-ம் தேதி காலையிலேயே, மூன்று பேரின் விடுதலை சம்பந்தமாக தமிழக அரசு உத்தரவு ஏதோ போடப்போகிறது என்று தெரிந்துவிட்டது. அனைத்து அமைச்சர்களுக்கும் 'அவசர அமைச்சரவை கூட்டம். உடனே வாருங்கள்’ என்று ஒரு ஆர்டர் வந்து சேர, சட்டசபைக்குக் கிளம்பத் தயாராக இருந்தவர்கள் எல்லோரும் அடித்துப்பிடித்து கோட்டைக்குப் போனார்கள். காலை 10 மணிக்கு சட்டசபைக் கூடியது. ஆனால், அதற்கு முன்பே அமைச்சரவைக் கூடி கலைந்தது. அறிவிப்பு எதுவும் வரப்போகிறது என மீடியா ஆட்கள் காத்திருந்தார்கள். ஆனால், சபை தொடங்கும் வரையில் வெளிவரவில்லை. சட்டசபை கூடியது. முதலில் கேள்வி நேரம். வழக்கமாக கேள்வி நேரத்தில் ஒதுக்கப்படும் கேள்விகளின் அளவை இப்போது குறைத்திருந்தார்கள். எல்லாம் ஒரு திட்டத்தோடுதான் பயணம் ஆகிக் கொண்டிருக்கிறது என்பதை மீடியா மோப்பம் பிடித்துவிட்டது. கேள்வி நேரம் முடிந்ததும், விதி 110-ன் கீழ் அறிக்கை ஒன்றை வாசித்தபோதுதான் ஏழு பேரின் விடுதலை உலகுக்குத் தெரியவந்தது.''</p>
<p class="content">''பலருக்கும் அதிர்ச்சி!''</p>
<p class="content">''ஈழப் பிரச்னையில் ஜெயலலிதா கவனமாக இருந்து வருகிறார். 'ராஜீவ் வழக்கில் சம்பந்தப்பட்ட கைதிகளின் மரண தண்டனையை ஆயுள் தண்டனையாகக் குறைக்க வேண்டும். இலங்கை மீது பொருளாதாரத் தடைவிதிக்க வேண்டும். ஐ.நா-வில் அமெரிக்கா கொண்டுவரும் தீர்மானத்தை இந்தியா ஆதரிக்க வேண்டும். இலங்கையில் நடைபெறும் காமன்வெல்த் மாநாட்டில் இந்தியா பெயரளவுக்குக்கூட பங்கெடுக்கக் கூடாது’ என சட்டமன்றத்தில் அடுத்தடுத்து ஈழத் தமிழர்களுக்கு ஆதரவாகத் தீர்மானம் கொண்டுவந்த ஜெயலலிதாவின் இமேஜ் தொடர்ந்து உயர்ந்துவந்தது. இந்த நிலையில்தான் தஞ்சாவூர் விளாரில் ஈழத் தமிழர்களின் படுகொலையைப் படம் பிடித்துக்காட்டும் முள்ளிவாய்க்கால் முற்றத்தின் திறப்பு விழாவுக்கு தமிழக அரசு முட்டுக்கட்டை போட்டதோடு அதன் சுற்றுச்சுவர் இடித்து தரைமட்டம் ஆக்கப்பட்டது. இதில் ஜெயலலிதா மீது விமர்சனங்கள் வந்தன. இந்த நேரத்தில் மூன்று பேரின் தூக்குத் தண்டனை ரத்தான உத்தரவு வெளியானதும் அதை சரியாகப் பயன்படுத்திக்கொள்ள நினைத்தார் ஜெயலலிதா. அதன் வெளிப்பாடுதான் ஏழு பேர் விடுதலை அறிவிப்பு. காங்கிரஸ் மீது தொடர்ந்து கடுப்பைக் காட்டிவரும் ஜெயலலிதா, ஒரே கல்லில் இரண்டு மாங்காய் அடிக்க நினைத்து காங்கிரஸுக்குப் பாடம் புகட்ட இதை பயன்படுத்திக்கொண்டாராம்!''</p>
<p class="content">''அது என்ன?''</p>
<p class="content">''தி.மு.க. கூட்டணியில் காங்கிரஸ் ஐக்கியமாகிவிடத் துடிக்கிறது. அது நடந்தால், தேர்தலில் தனது கூட்டணிக்குப் பின்னடைவை ஏற்படுத்தும் என நினைத்தாராம் ஜெயலலிதா. இந்தக் கூட்டணி உருவாக்கிவிடக் கூடாது என நினைத்தார். அதற்காக, இந்த ஏழு பேரின் விடுதலையை அறிவித்தாராம். அதாவது, ஏழு பேரின் விடுதலையை எதிர்க்கும் காங்கிரஸோடு கருணாநிதி கூட்டுவைக்க மாட்டார். அப்படியே தி.மு.க-வோடு காங்கிரஸ் கூட்டணி வைத்தாலும், அதுவும் நல்லதுதான். ராஜீவ் வழக்கில் உள்ள ஏழு பேருக்கும் தரப்பட்ட விடுதலையை எதிர்க்கும் காங்கிரஸ் கட்சியோடு சேரும் தி.மு.க-வுக்கு தேர்தலில் நல்ல பாடம் புகட்டலாம் என்றும் கணக்குப் போட்டுதான் இந்த முடிவு எடுக்கப்பட்டது என்கிறார்கள் கோட்டை புள்ளிகள்.''</p>
<p class="content">''டெல்லி என்ன நினைத்ததாம்?''</p>
<p class="content">''இந்த விஷயம் முதலில் ராகுலுக்குத்தான் சொல்லப்பட்டது. அப்போது அவர், உத்தரப்பிரதேச மாநிலம் அமேதி தொகுதியில் இருந்தார். 'இப்படி முடிவெடுக்க அது என்ன பயங்கரவாதம் ஆட்சி செய்யும் மாநிலமா?’ என்று கேட்டாராம் ராகுல். 'மரண தண்டனை வேண்டாமா, கூடாதா என்று விவாதம் செய்வது வேறு. ஆனால், முன்னாள் பிரதமர் ஒருவரைக் கொன்றவர்களை பட்டவர்த்தனமாக விடுதலை செய்வதாக அமைச்சரவையில் தீர்மானம் போடுவது என்பது வேறு. இதன் மூலம் அந்தப் படுகொலையை நியாயப்படுத்துகிறாரா ஜெயலலிதா?’ என்று கேட்டாராம். புராப் என்ற இடத்தில் நடக்க இருந்த பொதுக்கூட்டத்தில் அவர் பேசுவதற்காக போய்க்கொண்டு இருந்தபோதுதான் இந்தத் தகவல் அவருக்குக் கிடைத்தது. அங்கு மைக் கிடைத்ததும் இந்த மேட்டரையே பேசிவிட்டார் ராகுல். 'கொலைக் கைதிகளை விடுதலை செய்யப்போவதாக அறிவித்திருப்பது எனக்குக் கவலை தருகிறது. ஒரு பிரதமர் கொலைக்கே நீதி கிடைக்கவில்லை என்றால், சாதாரண மனிதர்களுக்கு என்ன நீதி கிடைக்கும்?’ என்று கேட்டார். அதன் பிறகுதான் அவர் சோனியாவுக்கே போன் செய்ததாகச் சொல்கிறார்கள்.</p>
<p class="content">'மிக அளவுக்கு அதிகமாக தமிழக அரசு போய்க்கொண்டு இருக்கிறது’ என்று அப்போது சொன்னாராம் சோனியா. 'நம்மை எப்போதும் அவருக்குப் பிடிக்காது. அதற்காக பயங்கரவாதிகளையா ஆதரிப்பார்கள்?’ என்று கேட்டாராம் சோனியா. அதன் பிறகு அவரது ஆலோசகர்களோடு பேசியிருக்கிறார் சோனியா. 'சட்டவிரோதமான பயங்கரவாதி​களை விடுதலை செய்யும் ஆட்சியை டிஸ்மிஸ் செய்யலாம்’ என்ற யோசனையில் சோனியா ஆலோசனைகள் நடத்தியதாகச் சொல்கிறார்கள். 'இதே மேட்டர் இரண்டு மாதங்களுக்கு முன்பு நடந்திருந்தால், உடனடியாக டிஸ்மிஸ் செய்வதற்கான ஏற்பாடுகளை டெல்லி செய்திருக்குமாம். தேர்தல் தேதி அறிவிக்கும் சூழ்நிலையில் ஒரு மாநில அரசைக் கலைப்பது நல்லதல்ல. அதுவும் தேர்தலையும் சட்டம் - ஒழுங்கையும் பாதிக்கும் என்று சொல்கிறார்களாம் ஆலோசகர்கள். 'உடனடியாக மூன்று நாட்களுக்குள் பதில் அளிக்காவிட்டால், அனைவரும் விடுதலை செய்யப்படுவார்கள்’ என்று அறிவித்ததும் அவர்களைக் கோபப்படுத்தியது. உடனடியாகத் தடை வாங்குங்கள் என்று சோனியா சொன்னார். தீர்ப்பளித்தது தலைமை நீதிபதி என்பதால் யோசித்திருக்கிறார்கள். 'நாம் தீர்ப்புக்குத் தடை கேட்கவில்லையே... தமிழக அரசின் முடிவுக்குத்தானே தடை கேட்கப்போகிறோம்’ என்று சட்டத் துறை சிக்கலை விடுவித்ததாம்!''</p>
<p class="content">''சொல்லும்!''</p>
<p class="content">''அதன் பிறகுதான் உச்ச நீதிமன்றம் போனார்கள். தமிழக அரசின் நடவடிக்கைக்கு இடைக்காலத் தடை விழுந்தது. இதனை எதிர்பார்த்துக் காத்திருந்ததுபோலவே கவலைப்படாமல் இருந்தார் ஜெயலலிதா. 'எப்படி விடுவிக்கலாம் என்று உச்ச நீதிமன்றம் கேட்கிறது’ என்றாராம் வழக்கறிஞர் ஒருவர். 'இதில் நீண்ட விளக்கம் சொல்வதற்கு என்ன இருக்கிறது? தமிழக அரசு நினைத்தால் விடுவிக்கலாம் என்று உச்ச நீதிமன்றத் தீர்ப்பிலேயே இருக்கிறதே... அப்புறம் என்ன?’ என்றாராம் ஜெயலலிதா. உடனடியாக விடுவிக்கப்படுவார்கள் என்ற சூழ்நிலை இப்போது இல்லை. இன்னும் சில வாரங்கள் ஆகலாம்!'' என்றபடி அடுத்த மேட்டருக்கு வந்தார் கழுகார்.</p>
<p class="content">''நாடாளுமன்றத் தேர்தல் அறுவடைக்காக இந்த முறையும் உற்சாகத்தோடு கிளம்பியிருக்கிறது மூன்றாவது அணி. காங்கிரஸ், பி.ஜே.பி. அல்லாத மாநில கட்சிகளை மூன்றாவது அணியில் ஒருங்கிணைத்துவரும் கம்யூனிஸ்ட் கட்சிகள், இந்த அணியில் இடம்பெறும் கட்சிகளின் எண்ணிக்கை கணிசமாக அதிகரித்துள்ளதால் உற்சாகத்தில் மிதக்கின்றனர். தமிழகத்தில் அ.தி.மு.க-வுடன் கூட்டணி உடன்பாடு இறுதி செய்யப்பட்டுவிட்ட நிலையில், இன்னும் ஒருபடி மேலே போய் அதே உற்சாகத்தோடு தேர்தல் வேலைகளையும் தொடங்கிவிட்டன கம்யூனிஸ்ட் கட்சிகள்.</p>
<p class="content">முதல்கட்டமாக நாகை, திருப்பூர் என கட்சி செல்வாக்கு மிக்க பகுதியில் தேர்தல் நிதியளிப்பு விழா கூட்டங்களை நடத்தியுள்ள இந்திய கம்யூனிஸ்ட் கட்சி, தேர்தல் பிரசாரத்தையும் முழு வீச்சில் துவக்கியுள்ளது. மூன்றாவது அணியின் வெற்றி வியூகம்தான் பிரசாரத்தின் முக்கிய அம்சமாக இருந்துவருகிறது.</p>
<p class="content">தா.பாண்டியன் உற்சாகமாகப் பேச ஆரம்பித்து​விட்டார். 'நாங்கள் நால்வராகத்தான் (இந்திய கம்யூனிஸ்ட், மார்க்சிஸ்ட், பார்வார்டு பிளாக், புரட்சிகர சோஷலிஸ்ட்) பயணத்தைத் துவக்கினோம். கடந்த தேர்தலில் வெற்றி வாய்ப்பை இழந்தோம். குகனை (ஜெயலலிதா) சந்தித்தோம். சுக்ரீவன், விபீடணன் ஆகியோரை இணைத்துக்கொண்டோம். நால்வராக துவங்கிய பயணம், இப்போது 14 கட்சிகளாக மாபெரும் அணியாக சேர்ந்துள்ளோம்’ என்று சொன்னார்.''</p>
<p class="content">''அவர்களுக்குத் தொகுதி உறுதியாகிவிட்டதா?''</p>
<p class="content">''இதுவரைக்கும் இல்லை! ஆனாலும், தைரியமாகப் பிரசாரம் தொடங்கிவிட்டார் தா.பாண்டியன். இரண்டு கம்யூனிஸ்ட்களுக்கும் தேர்தல் தேதி அறிவிக்கப்பட்ட பிறகு முடிவு செய்யலாம் என்று சொல்லிவிட்டாராம் முதல்வர்!''</p>
<p class="content">''பி.ஜே.பி. கூட்டணியில் என்ன நடக்கிறது?''</p>
<p class="content">''வைகோவிடமும் பா.ம.க. தரப்பில்  அன்புமணியிடமும்  பி.ஜே.பி. தரப்பு நேரடிப் பேச்சுவார்த்தையை கடந்த வாரத்தில் மட்டும் இரண்டு முறை நடத்தி உள்ளது. 'விஜயகாந்த்துடன் பேசிவிட்டு ஃபைனல் பண்ணலாம் என்பதே மூவரது முடிவு. டெல்லிப் பயணத்துக்குப் பிறகு சென்னை வந்த சுதீஷை, பி.ஜே.பி. தலைவர்கள் தொடர்புகொண்டு பேசினார்கள். 'நேரில் சந்திக்கலாம்’ என்று சுதீஷ் சொல்லியிருக்கிறார். அதன் பிறகு சந்தித்துள்ளார்கள். பட்ஜெட் சம்பந்தமான பேச்சுகள் இல்லாமல் எதை வேண்டுமானாலும் பேசலாம் என்று சொல்லியபடித்தான் இவர்கள் சென்றார்​களாம். புதன், வியாழக்கிழமைகளில் இந்தப் பேச்சுவார்த்தைகளில் நெருக்கம் தெரிகிறது!'' என்று சொல்லிவிட்டு எழுந்த கழுகார்,</p>
<p class="content">''தி.மு.க-வுடன் காங்கிரஸ் கூட்டணி சேர வேண்டும் என்று திருமாவளவன் பேசிவருவதை தி.மு.க. விரும்பவில்லையாம்'' என்று சொல்லிவிட்டுப் பறந்தார்!</p>
<p class="content"><strong><span style="color: #0000ff">காது குத்துவதும் நெஞ்சில் குத்துவதும்!</span></strong></p>
<p style="text-align: center"><strong><span style="color: #0000ff"><img align="middle" width="450" height="232" alt="" src="http://cdnw.vikatan.com/jv/2014/02/nzrint/images/p40c.jpg"></span></strong></p>
<p class="content"> </p>
<p class="content">தி.மு.க. தலைமை தன் மீதும், தன் ஆதரவாளர்கள் மீதும் நடவடிக்கை எடுத்தபோதும், திருச்சியில் நடந்த பிரமாண்ட தி.மு.க. மாநாட்டில் புறக்கணிக்கப்பட்டபோதும், சோர்ந்து ஓய்ந்துவிடவில்லை அழகிரி. மதுரையை மையமாக வைத்து வழக்கமான அரசி​யலை செய்தபடியேதான் இருக்கிறார். தன் ஆதரவாளர்களை சந்தித்தும், அவர்களின் குடும்ப விழாக்களில் கலந்துகொண்டும் பரபரப்பை கிளப்புகிறார். சில நாட்களுக்கு முன்பு, முன்னாள் மேயர் தேன்மொழி வீட்டுத் திருமணத்தில் கலந்துகொண்ட அழகிரி, 'என்னுடைய முடிவை இன்னும் மூன்று மாதங்களில் அறிவிப்பேன்’ என்று பேசினார். கடந்த 19-ம் தேதி மதுரை ராஜா முத்தையா மன்றத்தில் நடந்த பகுதி கழகச் செயலாளர் எஸ்.வி.ராமலிங்கம் வீட்டுத் திருமணத்தில் கலந்துகொண்டு பேசியவர், 'தேர்தல் நெருங்கி வருகின்ற நேரத்தில் எந்த தப்பும் செய்யாத கட்சியினரை பதவிகளில் இருந்து நீக்கினார்கள். இதற்கு நியாயம் கேட்கப்போன என்னையும் நீக்கினார்கள். எங்கள் தரப்பைக் கேட்காமலேயே நடவடிக்கை எடுத்தார்கள். இந்த நிலை நீடித்தால் தேர்தலில் யார் வேலை செய்வார்கள்?'' என்று வெடித்தார்.</p>
<p class="content">அடுத்து வில்லாபுரத்தில் எஸ்ஸார் கோபி உறவினர் வீட்டு காதுகுத்து விசேஷத்தில் பேசியவர், ''காது குத்தும்போது விவரம் தெரியாத குழந்தை எப்படி வேதனையுடன் அழுகிறது. ஆனால், தி.மு.க-வில் எங்கள் நெஞ்சில் குத்திவிட்டார்கள். அந்த வலியைத் தாங்க முடியவில்லை'' என்று குத்தலாகப் பேசினார்.</p>
<p class="content">''திருச்சியில் நடந்தது கட்சி மாநாடு அல்ல. அது நேரு தன் பலத்தை காட்டவும், தம்பி ராமஜெயத்துக்கு இரங்கல் தெரிவிக்கவும் நடத்தப்பட்ட கூட்டம்'' என்று தன் நெருக்கமான வட்டாரத்தில் சொல்லி வருகிறாராம் அழகிரி. ஆக, அழகிரி ஏதோ ஒரு முடிவுடன்தான் இருக்கிறார்போல!</p>
<p class="content"> </p>
<p class="content"> </p>
<p class="content"><strong><span style="color: #0000ff">நான்கு பேர் முதலில் விடுதலை? </span></strong></p>
<p class="content">ராஜீவ் வழக்கு கைதிகளை விடுதலை செய்வதில் நீதிமன்ற நடைமுறைகள் பின்பற்றப்படவில்லை என்று உச்ச நீதிமன்றம் சொல்லி உள்ள நிலையில், ஜெயலலிதா என்ன செய்வார் என்று வாதங்கள் தொடங்கிவிட்டன.</p>
<p class="content">'உச்ச நீதிமன்றம் குறிப்பிட்டது சாந்தன், முருகன், பேரறிவாளன் ஆகிய மூவர் தொடர்பான வழக்கைப் பற்றித்தான். ஆனால் நளினி, ரவிச்சந்திரன், ராபர்ட் பயஸ், ஜெயக்குமார் பற்றி உச்ச நீதிமன்றம் எதுவும் சொல்லவில்லை. அதனால் இந்த நான்கு பேரை மட்டும் வழக்கமாகத் திட்டமிட்டபடி விடுதலை செய்யலாம் என்று தமிழக அரசு யோசித்து வருகிறது’ என்று சொல்கிறார்கள். அப்படியானால் அவர்கள் வெள்ளிக்கிழமை மாலையில் விடுதலை ஆவதற்கான வாய்ப்பு இருக்கிறது.</p>
<p class="content"><strong><span style="color: #0000ff">விஜயகாந்த்துக்கும் ராஜன் செல்லப்பாவுக்கும் மோதல்!</span></strong></p>
<p class="content"> </p>
<p class="content"><img align="right" width="81" height="200" alt="" src="http://cdnw.vikatan.com/jv/2014/02/nzrint/images/p42.jpg">மதுரை மேயர் ராஜன் செல்லப்பாவுக்கும் விஜயகாந்த்துக்கும் கடந்த சட்டமன்றத் தேர்தலின்போதே மோதல் ஏற்பட்டது. மதுரை மத்தி தொகுதியில் அ.தி.மு.க. வேட்பாளராக ராஜன் செல்லப்பா அறிவிக்கப்பட்டார். ஆனால், கூட்டணியில் சேர்ந்த விஜயகாந்த், தனது நண்பர் சுந்தர்ராஜனுக்காக அந்தத் தொகுதியை கேட்டு வாங்குவதில் பிடிவாதமாக இருந்தார். சுந்தர்ராஜன் வெற்றிபெற்றார். அதன் பிறகு நடந்த உள்ளாட்சித் தேர்தலில் மதுரை மேயராக ஆனார்.</p>
<p class="content">இந்த நிலையில் அ.தி.மு.க-வுக்கும் விஜயகாந்த்துக்கும் மோதல் ஏற்பட்டது. தனது நட்பைப் பயன்படுத்தி சுந்தர்ராஜன், மைக்கேல் ராயப்பன், மாஃபா பாண்டியராஜன், மதுரை மாவட்டச் செயலாளர் அரவிந்தன் ஆகியோரை தே.மு.தி.க-வை விட்டு நகர்த்தி அ.தி.மு.க-வுக்குக் கொண்டுவருவதில் முன்னின்றாராம் ராஜன் செல்லப்பா.</p>
<p class="content">இந்த நிலையில் சமீபத்தில் தன்னை சந்தித்த மதுரை பிரமுகர் ஒருவரிடம், 'மதுரை மாநகராட்சியில் செல்லப்பாவுக்கு எதிராக நாம் கடுமையான புகாரைச் சொல்லிப் போராட வேண்டும்’ என்று கட்டளையிட்டாராம். அப்போது அந்த நபர், 'பண்ணலாம். ஆனால், மதுரை மாநகராட்சியில் நமக்கு உறுப்பினரே இல்லையே!’ என்றாராம். உஷார் ஆன விஜயகாந்த், 'மாநகராட்சிக்கு வெளியில் போராட்டம் நடத்துங்கள்’ என்று கட்டளை போட்டுள்ளாராம்.</p>
<p class="content">இவ்வளவு தீவிரமாக ராஜன் செல்லப்பாவை விஜயகாந்த் எதிர்க்கக் காரணம், மேலும் இரண்டு தே.மு.தி.க. எம்.எல்.ஏ-க்களுடன் இவர் பேச்சுவார்த்தை நடத்திவருவதுதானாம்!</p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நீதியின் முன் தவமிருக்கும் கண்ணீர் பூக்கள்</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="550" height="220" src="http://cdnw.vikatan.com/jv/2014/02/nzrint/images/p13b.jpg"></p>
<p class="content">ராஜீவ் படுகொலையில் குற்றம்சாட்டப்பட்டு, தூக்குக் கயிறைத் தொட்டுவிட்டுத் திரும்பியிருக்கும் ஏழு பேரின் விடுதலை, பலரின் மனதில் பால் வார்த்திருக்கிறது. ஒரு கொலைக்கு இன்னொரு கொலை பதிலாக இருக்க முடியாது என்கிறது சட்டப் புத்தகங்களில் மறைந்திருக்கிற மனிதம். இரக்க மனங்களின் எதிர்பார்ப்பும் ஆதங்கமும் கலந்த தவிப்பு முரட்டுச் சிறைக் கதவுகளை நெகிழ வைத்திருக்கும் இந்தச் சூழ்நிலையில், விடுதலையை எதிர்நோக்கியிருக்கும் சம்பந்தப்பட்டவர்களின் குடும்ப உறுப்பினர்களின் மன உணர்வின் கண்ணீர்ப் பதிவு இது.</p>
<p class="content"> </p>
<p class="content">நீர் வற்றிய கண்கள், சுருங்கிய தோல், காலையில் இருந்து பலரையும் சந்தித்த களைப்பு... எதையும் வெளிக்காட்டிக்கொள்ளாமல் அன்போடு அழைக்கிறார் சோமணி. 23 ஆண்டு காலமாக தன் மகன் முருகன், மருமகள் நளினியின் விடுதலைக்காகத் தவமாய் தவமிருந்தவர். மரணத்தின் விளிம்பில் இருந்து தன்னுடைய மகன் உயிர்பிழைத்து விடுவான் என்ற செய்தி அவருடைய கண்களில் புது ஜீவனைத் தந்துள்ளது.</p>
<p class="content"><span style="color: #ff6600">''கனவு, எதிர்காலம் எல்லாமே அரித்ரா!'' </span></p>
<p class="content">சோமணியின் உணர்ச்சிக் குவியலில் இருந்து... ''ரொம்ப சந்தோஷமா இருக்கு. முதல்வரின் இந்த <img alt="" align="right" width="118" height="350" src="http://cdnw.vikatan.com/jv/2014/02/nzrint/images/p13a.jpg">அறிவிப்பு உயிர் வந்த மாதிரி இருக்கு. ஒன்றரை மாசம் முந்தி லண்டனில் இருந்து வந்தேன். திரும்ப உசுரோட போவாமான்னு சந்தேகம் இருந்துச்சு. எப்படியும் மகனும், மருமகளும் விடுதலை ஆயிடுவாங்கன்னு நம்பிக்கை இருக்கு. மனசு நிம்மதியா இருக்கு. பெத்த பிள்ளையைத் தகப்பன் பிரிஞ்சிருக்கிறதும் தகப்பனைப் பிள்ளை பிரிஞ்சிருக்கிறதும் மிகவும் கொடுமை.</p>
<p class="content">ஜெயில்ல என்னைப் பார்த்துட்டு நளினி ஆர்வத்தோடு ஓடி வந்தா. நளினி கேட்ட முதல் கேள்வி, 'அரித்ரா போட்டோ கொண்டு வந்தீங்களா?’. 'ஐய்யோ அம்மா... இருந்த பரபரப்புல நான் அதை மறந்துட்டேன்’னு சொன்னேன். புள்ளையோட புகைப்படத்தைக்கூட பார்க்க முடியாதவளாயிட்டேன்னு நளினி கதறி துடிச்சிட்டா.</p>
<p class="content">அரித்ராவுக்கு இப்போது 22 வயது. லண்டனில் மருத்துவக் கல்லூரியில் நான்காவது வருஷம் படிக்கிறா. இலவசமா மருத்துவம் பார்க்கணும், யார் கிட்டேயும் காசு வாங்கக் கூடாதுன்னு அடிக்கடி சொல்லிட்டே இருக்கிறாள். இன்னும் தன்னோட அடையாளத்தை மறைச்சி வாழ்ந்திட்டிருக்கா. லண்டன்ல இருக்கிற தன் சக தோழர்கள் அவளை ஒதுக்கிடுவாங்களோன்னு ரொம்ப பயப்படுறா.</p>
<p class="content">முருகன், நளினி ரெண்டு பேருக்கும் இப்ப இருக்கிற ஒரே நினைப்பு... அரித்ரா. அவங்களுடைய ஒரே சந்தோஷம், கனவு, எதிர்காலம் எல்லாமே அரித்ராதான். அதனால, லண்டன் போக வேண்டிய சூழல் உள்ளது. பாஸ்போர்ட், விசா கிடைக்கணும். பல பிரச்னைகள் இருக்கு. இனி வரும் காலத்தை தங்கள் பாச மகள் அரித்ராவோடு செலவு செய்யணும்னு இருவரும் விரும்புறாங்க. விடுதலைக்குப் பிறகு இருவரையும் திருப்பதி கோயிலுக்குக் கூட்டிட்டுப் போகணும். வேலூர்ல நண்பர்கள் உதவியோடு முருகன் - நளினிக்குத் திருமணத்தை நடத்தி, இருவரின் விடுதலைக்குக் காரணமான அனைவரையும் திருமணத்துக்கு அழைத்துச் சாப்பாடு போட்டு நன்றி கூறணும்னு ஆசை'' என்றார்.</p>
<p class="content"><span style="color: #ff6600">''என் மகன் என் தலைவன்!'' </span></p>
<p class="content">குயில்தாசன் - அற்புதம்மாள் தம்பதியினரின் மகன்தான் பேரறிவாளன்.  சென்னைக்கும் வேலூருக்குமாய் பேரறி வாளனின் விடுதலைக்காக அற்புதம்மாள் அலைந்துகொண்டிருக்கிறார். பேரறிவாளனின் தந்தை குயில்தாசனிடம் பேசினோம்.</p>
<p style="text-align: center"><img alt="" align="middle" width="550" height="407" src="http://cdnw.vikatan.com/jv/2014/02/nzrint/images/p12.jpg"></p>
<p class="content">''பார்வை இழந்த ஒருவனுக்குப் பார்வை கிடைத்ததுபோல, பாலைவனப் புயலில் சிக்கி திசை தெரியாமல் நடந்து கொண்டிருந்தவனுக்குச் சோலை தென்பட்டது போல இருக்கிறது இந்தத் தீர்ப்பு. நீதியரசர் சதாசிவத்துக்கும் அவருடைய குழுவினருக்கும் இந்த நேரத்தில் தலைவணங்குகிறோம். உச்ச நீதிமன்றம் தீர்ப்பு வழங்கிய 24 மணி நேரத்தில் தூக்குத் தண்டனையை ரத்துசெய்து என் மகனை மீட்டுக் கொடுத்த தமிழக முதல்வரை வணங்குகிறேன்.</p>
<p class="content">பேரறிவாளன் எனக்கு மகன் அல்ல. என்னுடைய தலைவன். சிறுவயதிலே எல்லோருக்கும் தொண்டாற்றக்கூடிய சிறந்த மாண்புகளைக் கொண்டவன். பெயருக்கு ஏற்றார்போல் அனைவருக்கும் உதவிசெய்து, ஊருக்காகப் பயன்பட்டுள்ளான். வீணாகக் காலத்தைக் கழிக்காமல் தொண்டு செய்துள்ளான். பிறருக்குக் கல்வி கொடுத்துள்ளான். ஒழுக்கத்தில், பேச்சில் அவனிடத்தில் எண்ணற்ற மாற்றங்கள். தலைமைப் பண்புகளை ஏற்று சிறந்த மனிதனாக உருவெடுத்திருக்கிறான். திராவிடக் கொள்கைகளைப் பின்பற்றுபவர்கள் நாங்கள். அரசியலை நுகர்ந்ததுகூட கிடையாது. எங்களால் போலியாக முகம் காட்டி நடிக்கத் தெரியாது.  </p>
<p class="content">ஒரு தந்தையாக மனைவி, குழந்தைகளோடு என் மகனைக் காண வேண்டும் என்ற ஆசை எனக்கு உள்ளது. பேரறிவாளனுக்கு வரப்போகும் பெண் அவரைப் போலவே போராட்ட குணம்கொண்டு இருக்க வேண்டும். அவர்கள் நான்கு பிள்ளைகளைப் பெற்றெடுக்க வேண்டும். நால்வரும் இந்த சமூகத்துக்காக எதாவது செய்துகொண்டே இருக்க வேண்டும் என்பது என்னுடைய கனவு'' என்றார்.</p>
<p class="content"><span style="color: #ff6600">''நளினியின் விடுதலைக்காக உயிரைப் பிடித்துக்கொண்டு காத்திருக்கிறேன்!'' </span></p>
<p class="content">நளினியின் தந்தை சங்கர நாராயணனுக்கு சொந்த ஊர், நெல்லை மாவட்டம் சங்கனாங்குளம். காவல் துறையில் இன்ஸ்பெக்டராக சென்னையில் அவர் பணியாற்றிக்கொண்டு இருக்கும்போது, ராஜீவ் படுகொலை சம்பவம் நடந்தது. போலீஸ் விசாரணை, சி.பி.ஐ. வழக்குப் பதிவு என நளினிமீது அடுத்தடுத்து அதிரடி நடவடிக்கைகள் பாய்ந்ததும் பெற்ற பாசத்தை உதறி, மகளுடனான உறவைத் துண்டித்தார் சங்கர நாராயணன்.</p>
<p class="content">ஆறு வருடங்களுக்கு முன்பு ஒருமுறை வேலூர் சிறைக்குச் சென்று மகளைப் பார்த்துக் கண்ணீர் வடித்தார். உடல்நலக் குறைவு காரணமாக அதன் பின்னர் அவரால் சென்னைக்குச் செல்ல இயலாமல் வீட்டிலேயே முடங்கிவிட்டார். இப்போது 87 வயதில், மகனுடன் வசிக்கிறார்.</p>
<p class="content">பாபநாசம் அருகே உள்ள அம்பலவாண்புரத்தில் சுற்றம் நட்பைவிட்டு விலகி ஒதுங்கி வாழ்கிறார். கட்டிலில் படுத்தபடி, தொலைக்காட்சியில் வெளியான செய்தியை ஆர்வமாகப் பார்த்துக்கொண்டு இருந்தவர், கண்ணில் வழியும் நீரை துடைத்தபடியே நம்மை வரவேற்றார்.</p>
<p class="content">''ரொம்ப மகிழ்ச்சியாக இருக்குங்க. நளினியைப் பார்த்து ரொம்ப நாளாகிப் போச்சு. அவளை மறுபடியும் பார்க்க முடியுமா என்கிற ஏக்கம் இருந்துக்கிட்டே இருந்துச்சு. இப்போ அந்தத் துயரம் மனதில் இருந்து போயிடுச்சுங்க. என்னோட பேத்தியை நான் இதுவரைக்கும் பார்த்ததே இல்லை. அந்தக் குழந்தை இப்போ லண்டனில் டாக்டருக்குப் படிச்சுக்கிட்டு இருக்கு. ஒட்டுமொத்த குடும்பமும் இனியாவது ஒன்றாக இருக்க வாய்ப்பு கிடைச்சுருக்கு. இதுக்காகத் தமிழக அரசுக்கு நன்றி சொல்லியே ஆகணும்.</p>
<p class="content">கடைசி காலத்தில் எனக்கு துணையா இருக்கணும்னு நளினி பரோல் கேட்டதா சொன்னாங்க. அதில் எனக்கு உடன்பாடு இல்லை. அவ வந்தா கூடவே போலீஸ்காரங்க வருவாங்க. பத்து, இருபது பேருக்குச் செலவு செய்ற அளவுக்கு எனக்கு வசதி கிடையாது. என்னோட பென்ஷன் பணத்துலதான் நானும் என் மகனும் வாழுறோம்.</p>
<p class="content">என்னோட இன்னொரு பொண்ணும் பையனும் சென்னையில் இருக்காங்க. அவங்க நளினியை வரவேற்பாங்க. முடிஞ்சா சென்னைக்குப் போவேன். அல்லது அவங்க இங்கே வந்து என்னைப் பார்ப்பாங்க. பல வருஷத்துக்குப் பிறகு மகளைச் சந்திக்க இருப்பது, உடம்பில் புது வலுவைத் தந்திருக்கு'' என்றார் நெகிழ்ச்சியுடன்.</p>
<p class="content"><span style="color: #ff6600">''ரவியோட நினைப்பிலயே அவங்க அப்பா இறந்துபோனார்!'' </span></p>
<p class="content">அருப்புகோட்டையில் வாழ்ந்து வருகிறார் ரவிச்சந்திரன் தாயார் ராஜேஸ்வரி. கணவனை இழந்துவிட்டார். சிறையில் வாடும் மகனின் நினைவை மட்டுமே நம்பி வாழ்ந்துகொண்டிருக்கும் அவருடைய குரலில் நெகிழ்ச்சி. ''ரொம்ப சந்தோஷமா இருக்கு. முதல்வர் அம்மாவுக்கு, உச்ச நீதிமன்ற நீதிபதி ஐயாவுக்கு ரொம்ப நன்றிக்கடன்பட்டு இருக்கோம். நாங்க இந்த 23 ஆண்டுகளாகப் படாத கஷ்டங்கள் இல்லை. ரவிச்சந்திரன் நினைப்பிலயே அவர் அப்பா இறந்துபோயிட்டார். அவங்க அப்பா இறந்ததற்குத்தான் பரோல்ல வெளியே வர முடிந்தது. என் காலம் முடிவதற்குள்ள அவன் வெளியே வந்துடுணும்னு வேண்டாத கோயில் இல்லை.</p>
<p style="text-align: center"><img alt="" align="middle" width="450" height="383" src="http://cdnw.vikatan.com/jv/2014/02/nzrint/images/p14a.jpg"></p>
<p class="content">ரவி, 'கஷ்டபடாதம்மா... நான் எந்த தப்புமே செய்யல. கண்டிப்பா வெளியே வந்துடுவேன்’னு சொல்லிக்கிட்டே இருப்பான். இப்ப ரவிக்கு 45 வயசு ஆரம்பிக்கப்போகுது தம்பி. அவன் வெளியே வந்த உடனே கல்யாணம் பண்ணி வெச்சுடணும். அவனுடைய இளமைக் காலம் எல்லாமே போயிடுச்சு. முதல்வர் அம்மா இவங்களை எல்லாம் வெளியே விட்டு அவர்களுக்கு மறுவாழ்வு கொடுத்து இருக்காங்க. என் பையன் ஜெயில்ல இருந்து வெளியே வரக் குரல் கொடுத்த அத்தனைப் பேருக்கும் ரொம்ப நன்றி'' என ஆனந்தக் கண்ணீருடன் பேசி முடித்தார்.</p>
<p class="content"><span style="color: #ff6600">''மகளை என் கையில் அள்ளிக்கொள்வேன்!'' </span></p>
<p class="content">நளினியின் தாயார் பத்மா சென்னையில் இருக்கிறார். அவர் மனம் நெகிழ பேசினார். ''நான் வணங்கிய கடவுள் என்னைக் கைவிடவில்லை. முதலமைச்சர் ஜெயலலிதா அம்மாவின் இந்த நடவடிக்கையை  மனிதநேயம்  என்ற வார்த்தைக்குள் அடக்கிவிட முடியாது. அவருடைய இந்த நடவடிக்கை எங்களுடைய இதயத்தை நிரப்பி உள்ளது. என் உடலின் ஒவ்வொரு செல்லும் அவருக்கு நன்றி சொல்கிறது. எங்களுக்காகப் போராடிய தலைவர்கள், தமிழ் உள்ளங்கள், பத்திரிகையாளர்கள், வழக்கறிஞர்கள் என்று அனைவருக்கும் நான் இந்த நேரத்தில் நன்றியைச் சொல்கிறேன். நன்றி என்ற வார்த்தையால் இப்போதைய என்னுடைய உணர்வை சொல்லிவிட முடியாது.</p>
<p style="text-align: center"><img alt="" align="middle" width="550" height="335" src="http://cdnw.vikatan.com/jv/2014/02/nzrint/images/p13.jpg"></p>
<p class="content">என் மகள் வெளியே வந்ததும், அவளை என் கையில் அள்ளிக்கொள்வேன். அவள் அவளுடைய மகளை அள்ளிக்கொள்வாள். ஒரு மனிதனின் உயிரை எடுப்பதற்கு யாருக்கும் உரிமை இல்லை. அரசாங்கத்துக்குகூட அந்த உரிமை இல்லை. இனி இந்த நாட்டில் தூக்குத் தண்டனையே கூடாது. என்னுடைய பேத்தி அரித்ராவிடம் இந்தத் தகவலை இன்னும் தெரியப்படுத்தவில்லை. அவள் தேர்வுக்குப் படித்துக்கொண்டிருப்பதால், தேர்வு முடிந்ததும் தெரியப்படுத்தலாம் என்று இருக்கிறேன்'' என்றார்.</p>
<p class="content">23 ஆண்டு சிறையில் இருந்தவர்களுக்கும் குடும்பங்கள் இருக்கின்றன. அதில் கண்ணீரும் கவலையுமாக மனிதர்கள் இருக்கின்றனர். தவிப்பும் ஏக்கமுமாக சில மனங்கள் இருக்கின்றன.</p>
<p class="content"><span style="color: #0000ff">- ஆண்டனிராஜ், நா.இள.அறவாழி, </span></p>
<p class="content"><span style="color: #0000ff">நா.சிபிச்சக்கரவர்த்தி, எம்.புண்ணியமூர்த்தி </span></p>
<p class="content">படங்கள்: எல்.ராஜேந்திரன், ச.வெங்கடேசன், ஆர்.எம்.முத்துராஜ், ரமேஷ் கந்தசாமி</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மரணம் அடையுமா மரண தண்டனை?</div>
<div class="subtitle1">ப.திருமாவேலன்</div>
<div class="subtitle2"></div>
<div class="content" style="border-top:1px solid #DDD;">
<p class="content">'தூக்கைத் தூக்கிலிடு’ என்றார் நீதியரசர் வி.ஆர்.கிருஷ்ணய்யர். ஆம், முதன்முதலாக தூக்கு, தூக்கிலிடப்பட்டுள்ளது!</p>
<p class="content"> </p>
<p class="content">'உயிர் இறைவனால் அளிக்கப்பட்டது. அதனைப் பறிக்க அவனைத் தவிர வேறு யாருக்கும் உரிமை இல்லை’ என்றார் மகாத்மா. ஆம், உயிரைப் பறிப்பது தவறு என்று முதன்முதலாக ஆட்சியாளர்களாலும் நீதித் துறையாலும் ஒப்புக்கொள்ளப்பட்டுள்ளது.</p>
<p class="content">'நல்ல சிந்தனையுடைய எல்லா மனிதர்களிடமும் இருக்க வேண்டிய மரண தண்டனைக்கு எதிரான மனநிலை பல நீதிபதிகளிடம் இல்லை. அவர்கள் மரண தண்டனை மூலமே குற்றங்களைக் குறைக்க முடியும் என்று நினைக்கிறார்கள்’ என்று உச்ச நீதிமன்ற முன்னாள் நீதிபதி பி.என்.பகவதி சொன்னார். இதோ, உச்ச நீதிமன்ற நீதிபதிகள் மனதிலும் மாற்றம் வந்துள்ளது.</p>
<p style="text-align: center"><img alt="" align="middle" width="550" height="266" src="http://cdnw.vikatan.com/jv/2014/02/nzrint/images/p8.jpg"></p>
<p class="content">பேரறிவாளனும் முருகனும் சாந்தனும் வெறும் குறியீடுகள்தான். காப்பாற்றப்பட்டிருப்பதாக நாம் சொல்லும் உயிர் - மனிதாபிமானம், மனித உரிமை, மனச்சாட்சி ஆகிய மூன்றும்தான்!</p>
<p class="content">கண்ணுக்குக் கண், பல்லுக்குப் பல் என்று காவு வாங்கும் காலம் முன்பு இருந்தது. இன்று அப்படி இல்லை. குற்றத்தின் தன்மை அடிப்படையில் தண்டனைகள் தரப்படுகின்றன. குற்றவாளிகள் திருந்தி வாழும் வாய்ப்பை உருவாக்குபவையாக தண்டனைகள் இருக்க வேண்டும் என்றே உலக நாடுகள் பல உணர்ந்து செயல்படுகின்றன. ஆனால், நாம் இன்னமும் நூறு ஆண்டுகளுக்கு முந்தைய இந்தியன் பீனல் கோடு சட்டத்தை வைத்துக்கொண்டு மரண தண்டனை விதித்துக்கொண்டு இருக்கிறோம்.</p>
<p class="content">1857-ல் பிரிட்டிஷ் ஆட்சியாளர்களுக்கு எதிராக இந்திய ராணுவ வீரர்கள் மாபெரும் புரட்சியை நடத்தினார்கள். அதுதான், 'சிப்பாய் கலகம்’ என்று கொச்சைப்படுத்தப்பட்ட முதலாவது இந்திய சுதந்திரப் போர். இந்தப் புரட்சியில் ஈடுபட்டவர்களை ஒடுக்குவதற்காக ஏழு வகையான குற்றங்களுக்கு மரண தண்டனை தரலாம் என்று, 1860-ல் மெக்காலே ஒரு குற்றவியல் சட்டத்தை எழுதினார். இந்திய அரசுக்கு எதிராகப் போர் தொடுத்தல்; ராணுவத்தினர் கலகம் விளைவித்தல்; ஒரு நிரபராதியைத் தூக்கிலிடுவதற்குப் போலி ஆவணம் தயாரித்தல்; கொலை செய்தல்; குழந்தை, மனநோயாளி, மது அருந்தியவர்... இந்த மூவரையும் தற்கொலை செய்யத் தூண்டுதல்; ஆயுள் தண்டனைக் கைதியாக இருக்கும்போதே கொலைசெய்ய முயற்சித்தல்; கொள்ளையடிக்கும்போது கொலை செய்தல் - ஆகிய ஏழு வகையான குற்றங்களுக்கு மரண தண்டனை அளிக்க வேண்டும் என்றது இந்தச் சட்டம். இந்தச் சட்டத்தில் 1955-ம் ஆண்டுக்குப் பிறகு மிக முக்கியமான மாற்றம் செய்யப்​பட்டது.</p>
<p class="content">மேற்கண்ட குற்றங்களுக்கு மரண தண்டனை அல்லது ஆயுள் தண்டனை ஆகிய இரண்டில் எந்த <img alt="" align="right" width="250" height="264" src="http://cdnw.vikatan.com/jv/2014/02/nzrint/images/p9.jpg">ஒன்றையும் அளிக்கலாம் என்பதே அந்த மாற்றம். ஆனால், அதற்கு சரியான காரணம் சொல்லப்பட வேண்டும். மரண தண்டனைதான் தர வேண்டும் என்றில்லை; அது ஆயுள் தண்டனையும் தருவதற்கான குற்றங்கள்தான் என்பதே அதன் உள் அர்த்தம். இதனை மறந்துவிட்டு மரண தண்டனைகள் விதிக்கப்பட்டன.</p>
<p class="content">''ஒருவருக்கு வழங்கப்பட்ட மரண தண்டனையை நிறைவேற்றுவதன் மூலம் நாம் சாதிப்பது  என்ன? அவர் மனம் திருந்தி, மனம் மாறி, இணக்கத்துடன் வாழும் சாத்தியப்பாட்டை, அது அரிதான சாத்தியப்பாடாக இருந்தபோதிலும் நாம் ஒரேயடியாக மறுத்துவிடுகிறோம். அவரது அறிவியல் வளர்ச்சிக்கான, மனச்சாந்தி வளர்ச்சிக்கான சாத்தியப்பாட்டையும் மறுத்துவிடுகிறோம்'' - என்று நீதி, அமைதி ஆகியவற்றுக்கான ஐரீஷ் ஆணையம் கூறியது. மனிதனுக்கு திருந்தி வாழும் வாய்ப்பை மறுத்து மரண தண்டனை வழங்கப்படுகிறது.</p>
<p class="content">ராஜீவ் வழக்கில் 26 பேருக்கு தூக்குத் தண்டனை விதித்தது பூந்தமல்லி சிறப்பு நீதிமன்றம். இவர்கள் உச்ச நீதிமன்றத்தில் மேல்முறையீடு செய்தபோது 19 பேரை முழுமையாக நீதிமன்றம் விடுதலை செய்தது. மூன்று பேருக்கு வழங்கப்பட்டு இருந்த மரண தண்டனையை ஆயுள் தண்டனையாகக் குறைத்தது. அதாவது 22 பேரின் உயிர் அன்று உச்ச நீதிமன்றத்தால் காக்கப்பட்டது.</p>
<p class="content">பழ.நெடுமாறன் தலைமையில் தமிழர் உயிர்காப்பு வழக்கு நீதிக்குழு அமைக்கப்பட்டு, தமிழ்நாடு முழுவதும் நிதி திரட்டப்பட்டு, தமிழகத்தின் மிக மூத்த வழக்கறிஞராகிய என்.நடராஜன் (என்.என்) வாதாடாமல் போயிருந்தால், அந்த 22 உயிர்களும் போயிருக்குமே? ராஜீவ் வழக்கில் தடா நீதிமன்றம் ஒரு தீர்ப்பையும், உச்ச நீதிமன்றம் இன்னொரு தீர்ப்பையும் அளித்திருப்பதைப் பார்த்தால் என்ன தெரிகிறது? தீர்ப்புகள், நீதிபதிகளுக்குத் தக்க, மாறும் தன்மை கொண்டவை என்பதுதான். ஒரு நீதிபதிக்கு மரண தண்டனை தர வேண்டிய குற்றமாகத் தெரிவது, இன்னொரு நீதிபதிக்கு அது அவசியமில்லை எனத் தோன்றினால்... தீர்ப்பு என்பது சட்டப்​படி வழங்கப்படுவதாக அர்த்தமா? நீதிபதியின் எண்ண ஓட்டப்படி வழங்கப்படுவதாகப் பொருளா?</p>
<p class="content">நளினி விவகாரத்திலேயே அந்த முரண்பாடு வந்தது. 26 பேரின் தூக்குத் தண்டனையை விசாரித்த மூன்று நீதிபதிகளில் மூத்தவரான தாமஸ், 'நளினியைத் தூக்கிலிட வேண்டாம்’ என்றார். நளினி - முருகன் ஆகியோருக்கு ஒரு குழந்தை இருக்கிறது, இவர்கள் இருவரும் தூக்கிலிடப்பட்டால், அவர்களது குழந்தை அநாதை ஆகிவிடும், இருவரில் ஒருவர் உயிரோடு இருக்கட்டுமே என்று நளினிக்கு மட்டும் தூக்கு வேண்டாம் என்று முடிவெடுத்தார் தாமஸ். ஆனால், இதனை நீதிபதி குவாத்ரி ஏற்கவில்லை. முருகனின் காதலி என்ற வகையில் நளினிக்கு மரண தண்டனை தர வேண்டும், அவரும் சதியில் சம்பந்தப்பட்டவர்தான் என்று நினைத்தார். இப்படி முரண்பட்ட சிந்தனை இயல்பானதுதான். இந்த நிலையில் ஓர் உயிர் தூக்கு மரம் ஏறினால், அந்த உயிரைத் திரும்பப்பெற முடியுமா?</p>
<p class="content">ராஜீவ் கொலை பற்றி விசாரணை நடத்திய ஜெயின் கமிஷன், வர்மா கமிஷன் ஆகியவற்றின் அடிப்படையில், நியாயமான விசாரணைகள் நடந்து உண்மையான குற்றவாளிகள் ஒருவேளை வெளிச்சத்துக்கு வந்தால், அப்போது கொல்லப்பட்டவர்களை திரும்பக் கொண்டுவர முடியுமா? கடவுளால் ஆகாத காரியம் அல்லவா அது. அதனால்தான் மரண தண்டனையையே மறுபரிசீலனை செய்ய வேண்டும் என்ற வாதம் வலுத்தது.</p>
<p class="content">அப்படியானால், ராஜீவ் காந்தியைக் கொன்றவர்களுக்கு, பயங்கரவாத இயக்கத்தைச் சேர்ந்தவர்களுக்கு என்ன தண்டனை தருவது என்ற கேள்வி எழலாம். எந்த நாட்டுச் சட்டமும் கொலை​செய்யப்பட்டவர் யார் என்பதைப் பார்த்து தீர்ப்பளிக்கச் சொல்லவே இல்லை. அந்த அடிப்படையில் தண்டனை தரவும் இல்லை. ராஜீவ் வழக்கைப் பொறுத்தவரை, 'தடா சட்டமே இதற்குப் பொருந்தாது’ என்று உச்ச நீதிமன்றம் தீர்ப்பளித்துவிட்டது.</p>
<p class="content">''இந்திய அரசைத் திகைக்கச் செய்வதோ இந்திய மக்களிடம் அச்சம் உண்டாக்குவதோ சதிகாரர்​களின் நோக்கமாக இருந்தது என்பதை மெய்ப்பிக்க போதிய ஆதாரம் இல்லை. ராஜீவ் காந்தியைத் தவிர மற்ற எவரின் சாவையும் இவர்கள் விரும்பினார்கள் என்பதற்கும் ஆதாரம் இல்லை'' என்று ராஜீவ் வழக்கின் உச்ச நீதிமன்றத் தீர்ப்பு (பத்தி 61) கூறுகிறது. தடா சட்டத்தின்படி எந்தக் குற்றமும் நிரூபிக்கப்படாத நிலையில், இதுவும் ஒரு கொலை வழக்கு என்றே உச்ச நீதிமன்றம் அடையாளப்படுத்தியது.</p>
<p class="content">தடா சட்டப்படி பொருந்தாத வழக்காக இருந்தாலும், ஒரு கொலையைச் செய்தவர்கள் மரண தண்டனைக்கு உரியவர்கள்தானே என்று கேட்கலாம். உண்மையில் அந்தக் கொலையில் சம்பந்தப்பட்டவராக இருந்தால், அந்தக் கேள்வியின் நியாயத்தை உணரலாம். ஆனால், அதுவும் உண்மை அல்ல என்பதுதானே கவலைக்குரியது.</p>
<p class="content">இந்தக் கொலையை விடுதலைப் புலிகள்தான் செய்தார்கள் என்பதற்கு ஆதாரமாக சி.பி.ஐ. காட்டிய மிக முக்கியமான ஆதாரம், ஒரு வயர்லெஸ் செய்தி. அதுதான் ராஜீவ் வழக்கின் மிக முக்கியமான ஆவணச் சான்று 392 ஆகும்.</p>
<p class="content">ராஜீவ் கொல்லப்பட்டது 21.5.1991. அதற்கு 14 நாட்களுக்கு முன்னர் சென்னையில் இருந்த சிவராஜன், ஈழத்தில் இருந்த பொட்டு அம்மானுக்கு வயர்லெஸில் ஒரு செய்தி சொல்கிறார். அதில், 'நமது நோக்கம், எங்கள் மூவரைத் தவிர வேறு யாருக்கும் தெரியாது’ என்று சொல்கிறார். மூவர் என்று சிவராஜன் சொல்வது தன்னையும் சுபா, தணு ஆகியோரையும்தான். தணு, ஸ்ரீபெரும்புதூரில் மனித வெடிகுண்டாக இறந்துபோனார். சிவராஜனும், சுபாவும் பெங்களூரில் தற்கொலை செய்துகொண்டார்கள். அதாவது, சதிசெய்த மூவருமே இல்லை. அந்த வயர்லெஸ் செய்தியை நம்பினால், சிவராஜன், சுபா, தணு தவிர மற்றவர்களுக்கு சதியில் பங்கு இல்லை என்பதை நம்பித்தானே ஆக வேண்டும். கை​தானவர்கள், இந்தச் சதியை உணராமலேயே உடன் இருந்தவர்கள் என்பது சி.பி.ஐ. சொல்லும் ஆதாரத்திலேயே தெரிகிறதே!</p>
<p class="content">31.7.2005 தேதியிட்ட ஜூ.வி. இதழில் ராஜீவ் வழக்கின் விசாரணை அதிகாரியான ரகோத்தமன் பேட்டி வெளியாகி இருந்தது. 'ராஜீவ் வழக்கில் கண்டுபிடிக்க முடியாத விஷயம் ஏதாவது உண்டா?’ என்ற கேள்விக்கு, 'ஒரே ஒரு விஷயம் இருக்கிறது... தணு தனது இடுப்பில் கட்டியிருந்த வெடிகுண்டு பெல்ட்டைச் செய்துகொடுத்த நபர் யார் என்கிற விஷயம்தான் அது'' என்று ரகோத்தமன் சொல்லியிருந்தார். வெடிகுண்டு பெல்ட்டுக்கு பேட்டரி வாங்கிக் கொடுத்தார் என்று பேரறிவாளன் உள்ளே இருக்க, அந்த பெல்ட்டை யார் செய்துகொடுத்தது என்றே தெரியாது என்று சி.பி.ஐ. சொல்ல... இந்த விவகாரத்தில் மர்மம் விலக ஆரம்பித்தது அதில் இருந்துதான்.</p>
<p class="content">இந்த பேட்டியை வைத்துத்தான், 'தூக்குக் கொட்டடியில் இருந்து ஒரு முறையீட்டு மடல்’ என்று எழுத ஆரம்பித்தார் பேரறிவாளன். 'வயிற்றில் குழந்தையில் கரு தாங்கிய மனைவியை, குண்டு வெடிக்கப்போவது தெரிந்திருந்தால் அனுப்பியிருப்பேனா நான்?'' என்று கேட்டார் முருகன். புலிகள் அமைப்பில் சாந்தன் என்ற பெயரில் எத்தனையோ பேர் உண்டு. 'அந்த சாந்தன் நான் இல்லை’ என்று இந்த சாந்தன் கூறினார். சி.பி.ஐ. சொல்லும் திருச்சி சாந்தன் நான் அல்ல என்பது இந்த சாந்தனின் வாதம்.</p>
<p class="content">இந்த நிலையில்தான் மூவரது தூக்குத் தண்டனை​யையும் ரத்து செய்து ஆயுள்தண்டனையாகக் குறைத்து தீர்ப்பு அளித்துள்ளது உச்ச நீதிமன்றம். இது இந்த மூவருக்காக மட்டுமல்ல, மொத்தமாக தூக்குமரத்தைத் துண்டிப்பதாக இது அமைந்துவிட்டது!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சளைக்காத சட்டப்போராட்டம்!</div>
<div class="subtitle1"></div>
<div class="content" style="border-top:1px solid #DDD;">
<p class="content">''நெருப்பில் எரியும் உடல் விரைவில் வெந்து தணிந்துவிடுகிறது. ஆனால், தூக்குத் தண்டனை விதிக்கப்பட்ட தண்டனைக் கைதியின் உடலும் மனமும் தூக்கிலிடப்படும் நாள் வரை ஒவ்வொரு நொடியும் எரிகிறது; தவிக்கிறது; துடிக்கிறது. இந்தக் குரூரத்துக்கு நாகரிக சமூகத்தில் நிச்சயம் இடம் இருக்க முடியாது' என்று சுட்டிக்காட்டி மூன்று பேரின் தூக்குத் தண்டனையை ரத்து செய்துள்ளது உச்ச நீதிமன்றம். இதனை ஏற்று முருகன், சாந்தன், பேரறிவாளனை மட்டுமல்ல; ஆயுள் தண்டனை பெற்று சிறையில் உள்ள நளினி, ரவிச்சந்திரன், ராபர்ட் பயஸ், ஜெயக்குமார் ஆகிய நால்வரையும் விடுதலை செய்ய தமிழக அமைச்சரவை முடிவு செய்தது. இதனை சட்டமன்றத்தில் அறிவித்தார் முதல்வர் ஜெயலலிதா. இந்த முடிவை மத்திய அரசு கடுமையாக எதிர்த்து மீண்டும் உச்ச நீதிமன்றத்தை நாடி உள்ளது. எனவே, அந்தத் தீர்ப்புக்கு இடைக்காலத் தடை விதிக்கப்பட்டுள்ளது.</p>
<p class="content"> </p>
<p style="text-align: center"><img alt="" align="middle" width="585" height="255" src="http://cdnw.vikatan.com/jv/2014/02/nzrint/images/p6.jpg"></p>
<p class="content">ராஜீவ் வழக்கில் மொத்தம் 26 பேருக்கு பூந்தமல்லி சிறப்பு நீதிமன்றம் 1998-ம் ஆண்டு தீர்ப்பளித்தது. <img alt="" align="left" width="300" height="136" src="http://cdnw.vikatan.com/jv/2014/02/nzrint/images/p6a.jpg">தமிழர் உயிர்காக்கும் நிதி திரட்டி இவர்களது அப்பீல் விவகாரத்தை பழ.நெடுமாறன் முன்னெடுத்தார். இதன்மூலமாக 22 பேரை உச்ச நீதிமன்றம் விடுதலை செய்தது. ரவிச்சந்திரன், ராபர்ட் பயஸ், ஜெயக்குமார் ஆகிய மூவரது தண்டனையையும் ஆயுள் தண்டனையாக நீதிபதிகள் குறைத்தார்கள். நளினி, சாந்தன், முருகன், பேரறிவாளன் ஆகிய நால்வருக்கும் மரண தண்டனையை உறுதி செய்தார்கள். இந்த நால்வரும் மறு ஆய்வு மனுவை உச்ச நீதிமன்றத்தில் தாக்கல் செய்தார்கள். அந்த மனு 1999-ம் ஆண்டு தள்ளுபடி செய்யப்பட்டது. தமிழக ஆளுநர் பாத்திமா பீவீக்கும் கருணை மனு அனுப்பினார்கள். அவர் தமிழக அமைச்சரவைக்கு அனுப்பினார். அன்று தமிழக முதல்வராக கருணாநிதி இருந்தார். நளினி தவிர மற்ற மூவரது கருணை மனுக்களையும் நிராகரிப்பதாக அமைச்சரவை முடிவுசெய்தது. இதைத் தொடர்ந்து முருகன், சாந்தன், பேரறிவாளன் ஆகியோர் மீண்டும் மத்திய அரசுக்கு அனுப்பினார்கள். 2000-ம் ஆண்டு ஏப்ரல் 26-ம் நாள் பிரதமர் வாஜ்பாய், உள்துறை அமைச்சர் அத்வானி ஆகிய இருவரிடமும் நெடுமாறன், மணியரசன், தியாகு, கார்முகில் ஆகிய நால்வரையும் அழைத்துச் சென்று கோரிக்கை வைக்க ஏற்பாடு செய்தார் வைகோ. <img alt="" align="right" width="295" height="366" src="http://cdnw.vikatan.com/jv/2014/02/nzrint/images/p7.jpg">'சிறையில் இருக்கும் நால்வரையும் விடுதலைசெய்ய வேண்டும்’ என்று இவர்கள் கோரிக்கை வைத்தார்கள். இதில் ஏதாவது முடிவெடுத்தால் காங்கிரஸுடன் மோத வேண்டி இருக்கும் என்பதால், பி.ஜே.பி. மௌனமாக இருந்தது. 2004-ல் ஆட்சி மாறி, காங்கிரஸ் அரசாங்கம் வந்தது. அவர்களும் இந்தக் கருணை மனுக்கள் மீது எந்த நடவடிக்கையும் எடுக்கவில்லை. 2011-ம் ஆண்டு ஆகஸ்ட் 12-ம் தேதி கருணை மனுக்களை ஜனாதிபதி நிராகரித்தார். இந்தத் தகவல்கள் சம்பந்தப்பட்ட கைதிகளுக்கு தமிழக உள்துறையால் சொல்லப்பட்டது.</p>
<p class="content">'தமிழக அரசே இவர்களை விடுதலை செய்யலாம்’ என்று அனைத்துக் கட்சிகளும் கோரிக்கை வைத்தபோது, 'இதற்கும் தமிழக அரசுக்கும் எந்த சம்பந்தமும் இல்லை’ என்று முதல்வர் ஜெயலலிதா சொன்னார். மூவரும் சேர்ந்து சென்னை உயர் நீதிமன்றத்தில் தடை மனு தாக்கல் செய்தார்கள். இந்த மூவர் சார்பில் ஆஜர் ஆவதற்கு இந்தியாவின் மிக மூத்த வழக்கறிஞர்களில் ஒருவரான ராம்ஜெத்மலானியை வைகோ அழைத்து வந்தார். சென்னை உயர் நீதிமன்றத்தில் ஆஜரான அவர், வேலூர் சென்று கைதிகள் மூவரையும் சந்தித்தார். 'இவர்கள் நிச்சயம் விடுதலை ஆவார்கள்’ என்று சொன்னார். இந்த வழக்கை விசாரித்த நீதிபதிகள் நாகப்பன், சத்தியநாராயணன் ஆகியோர் அடங்கிய பெஞ்ச், 'தூக்குத் தண்டனை விதிக்கத் தடை’ என்று அறிவித்தது. அதன் பிறகு இந்த வழக்கின் விசாரணையை உச்ச நீதிமன்றத்துக்கு மாற்றினார்கள். அதிலும் ராம்ஜெத்மலானி ஆஜரானார். இதுவரை நடந்த 24 வாய்தாகளுக்கும் ராம்ஜெத்மலானி வந்தார். தமிழகத்தில் இருந்து வைகோ மற்றும் வழக்கறிஞர் தேவதாஸ் ஆகியோர் சென்றார்கள். ராம்ஜெத்மலானியின் வாதங்களைப் பார்த்த நீதிபதிகள், இனிமேல் தூக்குத்தண்டனை விதிக்கப்பட்ட வழக்குகள் வந்தால், அதற்கு நீதிமன்றத்தில் ஆலோசனை சொல்லும் பொறுப்பை அவரிடம் ஒப்படைத்தார்கள். இந்த வழக்குதான் கடந்த 18-ம் தேதி உச்ச நீதிமன்றத்தில் வந்தது.</p>
<p class="content">''இப்போது தூக்குத் தண்டனை ரத்துசெய்யப்படும் இந்த மூன்று பேரும் 23 ஆண்டுகளை சிறையில் கழித்துவிட்டதால், அவர்களின் ஆயுள் தண்டனையையும் ரத்துசெய்து அவர்களை விடுதலை செய்யலாம். இதுபற்றி மாநில அரசு உரிய முடிவை எடுத்துக்கொள்ளலாம். அப்படி மாநில அரசு முடிவெடுப்பதற்கு சட்டப்பிரிவு 432, 433-ஏ ஆகியவற்றில் இடம் உள்ளது. அல்லது, மாநில அரசு தனக்கு இருக்கும் தனிப்பட்ட அதிகாரத்தைப் பயன்படுத்தியும் அவர்களை விடுதலை செய்யலாம்'' என்று தீர்ப்பில் குறிப்பிட்டுள்ளனர்.</p>
<p class="content">நம்பிக்கை கீற்றை ஒளிர்விடச் செய்துள்ளது உச்ச நீதிமன்றம்!</p>
<p class="content">- <span style="color: #0000ff">ஜோ.ஸ்டாலின் </span></p>
<p class="content"><strong><span style="color: #ff6600"> உச்ச நீதிமன்ற நீதிபதி ரஞ்சன் கோகாய்:</span></strong></p>
<p class="content">அசாம் மாநிலத்தைச் சேர்ந்த இவர் 1954-ல் பிறந்தவர். கௌஹாத்தி உயர் நீதிமன்ற நீதிபதி, பஞ்சாப் - ஹரியானா உயர் நீதிமன்ற நீதிபதி... என்று பணியாற்றிய இவர், கடந்த 2012-ம் ஆண்டு முதல் உச்ச நீதிமன்ற நீதிபதியாகப் பதவி வகிக்கிறார்.</p>
<p class="content"><strong><span style="color: #ff6600">உச்ச நீதிமன்ற நீதிபதி சிவகீர்த்தி சிங்:</span></strong></p>
<p class="content">பீகார் மாநிலத்தில் பிறந்தவர். ஜமீன்தாரான இவருடைய தந்தை, பாட்னா நீதிமன்ற நீதிபதியாகப் பணியாற்றிய சாம்பு பிரசாத் சிங். பாட்னா நீதிமன்ற நீதிபதி, அலகாபாத் உயர் நீதிமன்ற நீதிபதி... என்று இவரது பணி விரிந்தது. 2013-ம் ஆண்டு உச்ச நீதிமன்ற நீதிபதியாகப் பதவி உயர்வு பெற்றார்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">சுதந்திரமாக விடப்பட்ட அந்த மூன்று பேர்!</div>
<div class="subtitle1"></div>
<div class="content" style="border-top:1px solid #DDD;">
<p class="content">ராஜீவ் காந்தி கொலை குற்றச்சாட்டில் தூக்குத் தண்டனை விதிக்கப்பட்ட சாந்தன், முருகன், பேரறிவாளன் மூவருக்கும் தூக்குத் தண்டனையை உச்ச நீதிமன்றம் ரத்து செய்ததை அடுத்து, தமிழக அரசும் அவர்களை விடுதலை செய்ய உத்தரவிட்டிருக்கிறது. அதற்கு முன்னரே, சிறையில் இருக்கும் சாந்தனுக்கு அவருடைய வழக்கறிஞர் மூலமாக சில கேள்விகளைக் கொடுத்தனுப்பி எடுத்த  பேட்டி...  </p>
<p class="content"> </p>
<p class="content"><span style="color: #0000ff">''ராஜீவ் காந்தி வழக்கு பற்றி?'' </span></p>
<p class="content"><img align="right" width="154" height="220" alt="" src="http://cdnw.vikatan.com/jv/2014/02/nzrint/images/p16.jpg">''நியாயமான முறையில் நடந்திருக்க வேண்டிய ஒன்று. முக்கியமான யாரும் கைதுசெய்யப்படவில்லை என்று சிறப்புப் புலனாய்வுக் குழுவில் பணியாற்றிய இரண்டு பேரே சொல்லும் அளவுக்குத்தான் அது இருந்தது.''</p>
<p class="content"><span style="color: #0000ff">''முறையான விசாரணை நடைபெற்றதா?'' </span></p>
<p class="content">''தடா நீதிமன்ற விசாரணையின்போது 'சார்ஜ் ஃபிரேமிங்’ எனப்படும் குற்ற வனைவின்போது மட்டுமே செய்தியாளர்கள் அனுமதிக்கப்பட்டனர். எங்கள் மீது சுமத்தப்பட்ட குற்றச்சாட்டுகள் தினசரி ஊடகங்களில் அப்போது வெளியாகின. ஆனால், எங்கள் தரப்பு வாதங்களின்போது பாதுகாப்புக் காரணம் என்று கூறி செய்தியாளர்களுக்கு அனுமதி மறுக்கப்பட்டது. எனது தரப்பு நியாயங்கள் மக்களுக்குத் தெரியாமலே போய்விட்டது.''</p>
<p class="content"><span style="color: #0000ff">''உங்களுக்கும் இந்தக் கொலைக்கும் சம்பந்தம் இல்லையா?'' </span></p>
<p class="content">''சிரிப்புத்தான் வருகிறது. ராஜீவ் கொலையில் சம்பந்தப்பட்ட யாருமே கைது செய்யப்படவில்லை என்பதே உண்மை. சம்பவ இடத்தில் இருந்த நளினி அக்காகூட சதியில் சம்பந்தப்பட்டவர் இல்லை.''</p>
<p class="content"><span style="color: #0000ff">''உங்கள் மீது என்னதான் குற்றச்சாட்டு?'' </span></p>
<p class="content">''சதித்திட்டத்தில் ஈடுபட்டேன், சிவராசனின் நிழலாக இருந்தேன் என்று மேம்போக்காகத்தான் குற்றச்சாட்டு சுமத்தப்பட்டது.''</p>
<p class="content"><span style="color: #0000ff">''சி.பி.ஐ., தடா நீதிமன்றம் போன்றவை தவறு இழைத்தன என்று நினைக்கலாம். ஆனால், உங்களுக்கு தூக்குத் தண்டனையை  உச்ச நீதிமன்றம் கூட உறுதி செய்ததே?'' </span></p>
<p class="content">''வேதனைக்குரியது இதுதான். இறந்து போன எதிரி என்று சி.பி.ஐ. சொல்லும் திருச்சி சாந்தனையும், <img align="right" width="234" height="216" alt="" src="http://cdnw.vikatan.com/jv/2014/02/nzrint/images/p17.jpg">என்னையும் உச்ச நீதிமன்றம் ஒன்றாக்கிவிட்டது. என்னைப் பற்றிய பல பிரச்னைகளில் இரண்டு நீதிபதிகள் முரண்பட்ட செய்திகளைச் சொன்னார்கள்.''</p>
<p class="content"><span style="color: #0000ff">''ஏன் இந்தியாவுக்கு வந்தீர்கள்?'' </span></p>
<p class="content">''எனக்குத் தரப்பட்ட பணி ஐரோப்பிய நாடு ஒன்றில்தான். இலங்கை தலைநகர் மூலமாகப் பயணம் செய்வது பாதுகாப்பானதாக இல்லை என்பதால் நானாகவே முடிவெடுத்து இந்தியாவுக்கு வந்து சேர்ந்தேன்.''</p>
<p class="content"><span style="color: #0000ff">''வெளிநாட்டுக்குச் செல்லும் வேலையில் ஈடுபட்டதாகத் தெரியவில்லையே..?'' </span></p>
<p class="content">''தவறு. நான் பயணம் செய்ய உதவிய டிராவல் ஏஜென்ட் மற்றும் அவரை ஏற்பாடு செய்துதந்தவர் என இருவரும் சாட்சியாக விசாரிக்கப்பட்டனர். இவர்கள் மட்டுமன்றி இது சம்பந்தமாக புலனாய்வு செய்த ஆய்வாளரும் நீதிமன்றத்தில் சாட்சியளித்திருக்கிறார். அப்படி இருந்தும் நான் வெளிநாடு போக வந்ததை மறுத்துவந்த சி.பி.ஐ., ஒரு கட்டத்தில் 'வெளிநாடு போக முயற்சித்தது உண்மை; சதித்திட்டம் நிறைவேறியதும் தப்பிப்போகும் முயற்சியே அது’ என்றது.''</p>
<p class="content"><span style="color: #0000ff">''உச்ச நீதிமன்றம் இதைப்பற்றி என்ன சொன்னது?'' </span></p>
<p class="content">''சி.பி.ஐ-யை அப்படியே வழிமொழிந்தது. இதை மட்டுமல்ல... நான் சட்டவிரோதக் காவலில் வைக்கப்பட்டிருந்த சேதியைக்கூட கண்டுகொள்ளவில்லை. சட்டவிரோதக் காவல் தெரிந்துவிடும் என்றுதான் நான் கைதுசெய்யப்பட்ட வீட்டில் இருந்த நால்வரும், சென்னை கொட்டிவாக்கத்தில் இருந்து பொருட்கள் சில கைப்பற்றப்பட்டபோது சாட்சியாக இருந்த நால்வரும் நீதிமன்றத்துக்கு சாட்சியமளிக்க அழைத்துவரப்படவில்லை. இவர்களில் மூன்று பேர் சிவராசனின் சொந்த ஊரைச் சேர்ந்தவர்கள். சி.பி.ஐ-யால் பிடிக்கப்பட்ட எத்தனையோ பேர் அப்போது சைதாப்பேட்டை சிறப்பு முகாமிலும், பிறகு செங்கல்பட்டு சிறப்பு முகாமிலும் தடுத்து வைக்கப்பட்டிருந்தனர். அந்த மூவர் மட்டும் சுதந்திரமாக விடப்பட்டதன் ரகசியம் சம்பந்தப்பட்டவர்களுக்கே தெரியும்.''</p>
<p class="content"><span style="color: #0000ff">''இப்போது இவ்வளவு தகவலையும் கூறும் நீங்கள், ஏன் முன்னரே வாய்திறக்கவில்லை?'' </span></p>
<p class="content">''இங்கு எனக்கு தனிப்பட்ட ரீதியில், நான் சொல்லக்கூடிய வேலைகளைச் செய்ய உறவினர்களோ, நண்பர்களோ கிடையாது. அடுத்து வழக்கு சம்பந்தமாக எனக்குத் தெரிந்த எதையும் யாருடனும் பகிர்ந்துகொள்ளும் விருப்பமும் இல்லை. அதையும் மீறி 2007-ல் அப்போதைய குடியரசுத் தலைவருக்கு ஒரு பெரிய மடல் விடுத்தேன். அதில் இவற்றைப் பேசியுள்ளேன். அதை நூலாக்கும் பணியில் இப்போது எனது வழக்குரைஞர் அண்ணன் தடா சந்திரசேகரனும், தம்பி ராஜீவ் காந்தியும் ஈடுபட்டுள்ளனர்.''</p>
<p class="content"><span style="color: #0000ff">''உங்கள் பெற்றோரையோ, உடன் பிறப்புகளையோ அழைத்திருக்கலாமே..?'' </span></p>
<p class="content">''அவர்களை இந்த நிலையில் நேரடியாகச் சந்திக்கும் தைரியம் எனக்கு இல்லை. கடிதம் மூலமாகவே கதைத்து வந்தேன். இறுதிக்கட்டப் போருக்குப் பிறகு அதுவும் இல்லை. இப்போது அவர்களின் இருப்பிடமே தெரியவில்லை. என்மீது பாசமும், மதிப்பும் வைத்திருக்கிற உணர்வாளர்களும், மனித உரிமைப் போராளிகளும் மட்டுமே எனக்கு இப்போது சொந்தம்.''</p>
<p class="content"><span style="color: #0000ff">''உயர் நீதிமன்றத்தில் இடைக்காலத் தடை பெற்றுள்ளீர்கள் இது நிரந்தரமா?'' </span></p>
<p class="content">''எனது விடுதலைச் செய்தி விரைவில் ஊடகங்களில் வரும், ஒட்டுமொத்த தமிழினமும் எங்களின் பக்கம் நிற்கிறது.''</p>
<p class="content"><span style="color: #0000ff">''தமிழக மக்களுக்கு நீங்கள் என்ன சொல்ல விரும்புகிறீர்கள்?'' </span></p>
<p class="content">''இந்த உயிர் நீங்கள் போட்ட பிச்சை. கட்சி, மத, சாதி வேறுபாடுகளை மறந்து மொத்த தமிழகமும் எங்களுக்காகக் குரல் கொடுத்தது. வெளியில் தெரிந்தும், மறைமுகமாகவும் பல தலைவர்கள், பிரமுகர்கள் உழைத்திருக்கிறீர்கள். யாருடைய பெயரையும் இப்போது அவசரத்தில் குறிப்பிட்டுச் சொல்லவில்லை. ஒரு பெயர் விடுபட்டாலும் நன்றி மறந்தவன் ஆகி விடுவேன். பாடுபட்ட அனைவருக்கும் நன்றி.</p>
<p class="content">சிறையில் தியானமும், எழுத்தும் எனக்கு ஆறுதலாக அமைந்தன. ஏற்கெனவே ஐந்து நூல்கள் வெளியாகியுள்ளன. சிறைப்பூக்கள், உள்ளளி இதழ்களில் ஆசிரியப் பணி நல்ல முறையில் நடந்தது. இலக்கியப் போட்டிகளில் பல பரிசுகளையும் பெற்றிருக்கிற நான், தனியாக அடைக்கப்பட்ட நாட்களை ஒரு தவக் காலமாகவே நினைத்தேன். அனுபவங்களை எழுதியுள்ளேன். 11.8.2011-ல் இருந்து 30.8.2011 வரையிலான அந்த நாட்களில் நடந்த சிலவற்றையும் பழைய நினைவுகளையும் எழுதியுள்ளேன். ஒரு சிறுகதைத் தொகுப்பும், கவிதைத் தொகுப்பும் வெளியிடும் வகையில் எழுதியுள்ளேன். ஒரு வரலாற்று நாவலும், சிறையாளிகள் இருவரின் வாழ்க்கை நாவலும் மனதுக்குள் உருக்கொண்டன. பார்ப்போம்... இயற்கை அனுமதிக்கும்போது அவற்றை நூலாக்குவேன்.''</p>
<p class="content">- <span style="color: #0000ff">எஸ்.கிருபாகரன் </span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''தர்மபுரியை மனதில் வைத்தே விடுதலை!'' - ஜெயலலிதா தீர்மானம்..</div>
<div class="subtitle1">கொந்தளிக்கும் காங்கிரஸ்</div>
<div class="subtitle2"></div>
<div class="content" style="border-top:1px solid #DDD;">
<p class="content"><img align="right" width="150" height="107" alt="" src="http://cdnw.vikatan.com/jv/2014/02/nzrint/images/p38.jpg">ராஜீவ் கொலை வழக்கு குற்றவாளிகள் விடுதலைக்கு எதிராக காங்கிரஸ் தரப்பில் கடும் கொதிப்பலைகள்! சிறையில் இருக்கும் ஏழு பேரையும் விடுதலைசெய்து தமிழக சட்டமன்றத்தில் முதல்வர் ஜெயலலிதா தீர்மானம் கொண்டுவந்தபோது... அதற்கு எதிர்ப்புத் தெரிவித்து காங்கிரஸ் எம்.எல்.ஏ-க்கள் அனைவரும் வெளிநடப்பு செய்தனர். ராகுல் காந்தி, மன்மோகன் சிங்கில் தொடங்கி தமிழக தலைவர்கள் வரையில் கொந்தளிக்கிறார்கள். சில தமிழக காங்கிரஸ் பிரமுகர்களின் ரியாக்ஷன்கள் இங்கே...  </p>
<p class="content"> </p>
<p class="content"> </p>
<p class="content"><span style="color: #0000ff"><img align="right" width="178" height="850" alt="" src="http://cdnw.vikatan.com/jv/2014/02/nzrint/images/p38a.jpg">ஞானதேசிகன்</span> (மாநில தலைவர்): ''ராஜீவ் காந்தி கொலை வழக்கை வைத்து தமிழகத்தில் சில அரசியல் தலைவர்களும் சில அமைப்புகளும் அரசியல் நடத்துகிறார்கள். ராஜீவ் காந்தி படுகொலை என்பது இலங்கை மண்ணில் சதிசெய்து, இந்தியக் குடிமக்கள் அல்லாத விடுதலைப் புலி உறுப்பினர்கள் இங்குள்ள சிலரின் துணையோடு ஸ்ரீபெரும்புதூரில் அரங்கேறிய மாபெரும் படுகொலை. இந்த வழக்கை விசாரித்த தடா நீதிமன்றமும், உச்ச நீதிமன்றமும் இவர்கள் குற்றவாளிகளே என்று சொல்லி தண்டனை வழங்கியது. ஆனால், கருணை மனுவை ஜனாதிபதி நிராகரிக்க 11 ஆண்டுகள் காலதாமதம் ஆகிவிட்டது என்பதால், உச்ச நீதிமன்றம் இதனை ஒரு காரணமாகப் பயன்படுத்தி, அவர்களின் தூக்குத் தண்டனையை ஆயுள் தண்டனையாகக் குறைத்துள்ளது. ஆனால், இதனை ஏதோ விழாபோல கொண்டாடுவதும், இதற்காக இனிப்பு வழங்குவதும் வாழ்த்து சொல்வதும், ஒரு அநாகரிகமான செயல். அரசியல் ஆதாயம் தேடுகின்ற கேவலமான முயற்சி. ஏழு பேரை விடுதலை செய்வதற்கான ஒப்புதலை மத்திய அரசுக்கு அனுப்பி இருப்பது, தமிழகத்தின் அரசியல் போட்டிகளின் உச்சம்.''</p>
<p class="content"><span style="color: #0000ff"> ஈ.வி.கே.எஸ்.இளங்கோவன்</span> (முன்னாள் மத்திய அமைச்சர்): ''உச்ச நீதிமன்றத்தின் இந்தத் தீர்ப்பு மிகவும் மோசமான தீர்ப்பு. பேரறிவாளன் மட்டும் பேட்டரி வாங்கிக் கொடுத்தார்; மற்றபடி அவருக்கு எதுவும் தெரியாது என்கிறார்கள். அதனை விசாரித்த அதிகாரியே அதைத்தான் இப்போது சொல்லியிருக்கிறார். அதனால், பேரறிவாளனை மட்டும் தண்டனை இல்லாமல் செய்தால், அதில் ஓரளவு நியாயம் இருக்கிறது. அதனை ஏற்றுக்கொள்ள முடியும். ஆனால், முருகன், சாந்தன் இருவரும் ராஜீவ் காந்தி கொலை செயல் நடக்கும் அந்த ஸ்பாட்டில் இருந்தவர்கள். இவர்களை விடுதலை செய்யப்போகிறார்கள் என்று சொல்வது, நீதித் துறை மீதே நம்பிக்கை இல்லாமல் செய்யக்கூடிய செயல். அவர்களுக்குத் தூக்குத் தண்டனை கொடுத்தால்தான் நீதி நிலைக்கும்.</p>
<p class="content">இதே ஜெயலலிதாதான் ஒருகாலத்தில் விடுதலைப் புலிகளைக் கடுமையாக சாடியவர். ராஜீவ் காந்தி கொலை வழக்கில் குற்றம்சாட்டபட்டவர்களுக்கு அதிகபட்ச தண்டனை வழங்க வேண்டும் என்று சொன்னவரும் இதே ஜெயலலிதாதான். இவர்களை விடுதலை செய்வதன் மூலம் தமிழக மக்களின் நம்பிக்கையைப் பெற முடியும் என்று நினைக்கின்றார். கண்டிப்பாக அவர் நினைப்பது ஒருபோதும் நடக்காது.''</p>
<p class="content"><span style="color: #0000ff">பீட்டர் அல்போன்ஸ்</span> (காங்கிரஸ் கமிட்டி செய்தி தொடர்பாளர்): ''ராஜீவ் படுகொலை செய்யப்பட்டபோது பொதுமக்கள், காங்கிரஸ் பிரமுகர்கள்,  காவல்துறை அதிகாரிகள் என 15 பேர் துடிக்கத் துடிக்க பலியானார்கள். இவர்கள் குடும்பத்தினரின் கண்ணீரை யார் துடைப்பது? இவர்களுக்கு நீதி தருவது யார்? இந்தச் சூழ்நிலையில் தமிழக ஆளுநருக்கு மிகப்பெரிய பொறுப்பு இருக்கிறது. அவர், ஏழு பேர் விடுதலைப் பிரச்னையில் தலையிட்டு, தன்னுடைய அரசியல் சாசன சட்டக் கடமையை நிறைவேற்ற வேண்டும்.''</p>
<p class="content"><span style="color: #0000ff">அன்பரசு </span>(முன்னாள் எம்.பி.): ''உச்ச நீதிமன்றம் கொடுத்த தீர்ப்பு, சட்டத்துக்குக் கொடுக்கப்பட்ட தூக்குத் தண்டனை. இதனால், இந்தியா ஒரு மிகப்பெரிய சுதந்திர நாடாகிவிட்டது. யார் யாரை வேண்டுமானாலும் கொலை செய்யலாம். பிரதமரைக் கொலை செய்யலாம்; குடியரசுத் தலைவரை கொலை செய்யலாம். மாநில முதல்வர்களைக் கொலை செய்யலாம். பிறகு, அதில் இருந்து தப்பிவிடலாம். தர்மபுரியில் பேருந்துகளை எரித்து மூன்று உயிர்களைக் கொன்றவர்களுக்கும்  தூக்குத் தண்டனை வழங்கப்பட்டு இருக்கிறது. அவர்களையும் மனதில் வைத்தேதான் ஜெயலலிதா இப்படி ஒரு தீர்மானத்தை நிறைவேற்றி இருக்கிறார். இவை இந்தியாவின் கறுப்புப் பக்கங்களில் எழுத வேண்டிய நிகழ்வுகள்!''  </p>
<p class="content"><span style="color: #0000ff">ஜோதிமணி </span>(மகிளா காங்கிரஸ் தேசிய செயலாளர்): ''இது என்ன மாதிரியான நீதி என்று தெரியவில்லை. போன வாரம்தான் ஜெயலலிதா, 'நளினியை ஜாமீனில் விடுவித்தால், தமிழகத்தில் சட்டம்-ஒழுங்கு கெட்டுப்போய்விடும்’ என்றார். ஆனால் இப்போதோ, ஏழு பேரை ரிலீஸ் செய்வேன் என்கிறார். தேர்தல் சமயத்தில் அரசியல் ஆதாயத்துகாக இப்படி பல்டி அடிக்கிறார். ஒரு பிரதம மந்திரி படுகொலைக்கே இந்த நிலைமை என்றால், சாதாரண மக்களுக்கு இந்தச் சட்டம் எப்படி இருக்குமோ?''</p>
<p class="content"><span style="color: #0000ff">நா.சிபிச்சக்கரவர்த்தி</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மதுவுக்கு எதிரான போராட்டம்!</div>
<div class="subtitle1">தொடங்கினார் நீதியரசர் சந்துரு</div>
<div class="subtitle2"></div>
<div class="content" style="border-top:1px solid #DDD;">
<p class="content">சட்டப்படி மதுவை ஒழிக்க முடியாது. ஆனால், சட்டப்படி மதுக்கடைகளை மூட முடியும். அதைத்தான் தமிழகம் முழுவதும் செய்ய இருக்கிறது 'விழி தமிழ்நாடு’ அமைப்பு. மூத்த பத்திரிகையாளர் ஞாநி ஒருங்கிணைப்பாளராக உள்ள இந்த அமைப்பின், பரப்புரைக் குழுத்தலைவராகவும் சட்ட ஆலோசகராகவும் இருக்கிறார் ஓய்வுபெற்ற நீதிபதி சந்துரு. அவரிடம் பேசினோம்.</p>
<p class="content"> </p>
<p class="content"><span style="color: #0000ff">''விழி தமிழ்நாடு அமைப்பு மது ஒழிப்பைக் கையில் எடுத்துக்கொண்ட காரணம் என்ன?'' </span></p>
<p class="content"><img align="right" width="152" height="450" alt="" src="http://cdnw.vikatan.com/jv/2014/02/nzrint/images/p3.jpg">''பூரண மதுவிலக்கை தமிழகத்தில் ஏற்படுத்த வேண்டும் என்பதுதான் இந்த அமைப்பின் நோக்கம். மது என்பது இன்றைய சமூகத்தில் ஒரு அறநெறி சார்ந்த பிரச்னையாக மட்டுமல்ல; உடல்நலம், குடும்பம், பொருளாதாரம், கல்வி என்று அனைத்துடன் தொடர்புடைய ஒரு பிரச்னையாகவும் அது உருவெடுத்துள்ளது. உலகச் சுகாதார நிறுவனம், மதுவை விஷம் என்று அறிவியல்ரீதியாக வரையறுத்துள்ளது. ஆனால், அந்த விஷயத்துக்குப் பள்ளி மாணவர்கள்கூட இன்று அடிமையாகி உள்ளனர். ஆண்டுதோறும் தமிழகத்தில் 65 ஆயிரம் சாலை விபத்துகள் நடக்கின்றன. கடந்த ஐந்து ஆண்டுகளில் 70 சதவிகிதம் சாலை விபத்துகள் அதிகரித்து உள்ளன. இது மதுவால்தான் என்று புள்ளிவிவரங்கள் தெரிவிக்கின்றன. ஆனாலும்கூட மது அருந்துவது தீங்கு என்றோ, தவறு என்றோ யாரும் நினைப்பது இல்லை. சினிமா அந்த மனோபாவத்தை மக்களிடம் ஏற்படுத்தி உள்ளது. இந்த நிலை நீடித்தால், தமிழகம் மது அடிமை மாநிலமாக மாறிவிடும். அப்போது செயல்திறனுடைய தொழிலாளர்களாகவும் சிந்தனையாளர்களாகவும் அறிஞர்களாகவும் உருவாக வேண்டியவர்களை நாம் இழந்துவிடுவோம். அந்த அபாயத்தைத் தடுத்து நிறுத்தவே இந்த முயற்சி.''</p>
<p class="content"><span style="color: #0000ff">''மதுவை ஒழிக்கவே முடியாது என்று சொல்கிறார்களே?'' </span></p>
<p class="content">''திருவள்ளுவரே கள்ளுண்ணாமை என்று மதுவின் தீங்கை உணர்த்தும் பொருட்டு ஒரு அதிகாரத்தையே எழுதியிருக்கிறார் என்றால், மது எல்லாக் காலத்திலும் இருந்து வந்துள்ளது உண்மை என்பது புரியும். அதே சமயம் எல்லாக் காலத்திலும் அதற்கு எதிரான போராட்டங்களும் இருந்து வந்துள்ளன. அதனால்தான், அது ஒரு கட்டுப்பாட்டில் இருந்தது. எல்லாக் காலத்திலும் இருக்கிறது என்பதாலேயே அதை ஏற்றுக்கொள்ள வேண்டும் என்று அர்த்தம் கிடையாது அல்லவா? அதன் தாக்கமும் அதன் வீரியமும் அதிகரித்து சமூகத்தைப் பாழ்படுத்தும் நேரத்தில அதைக் கட்டுப்படுத்தும் வேலைகளை முன்னெடுக்க வேண்டியதும் அவசியமாகிறது.</p>
<p class="content">இப்போது தமிழகத்தில் அந்த வேலையை மிக வேகமாகவும் தீவிரமாகவும் பார்க்க வேண்டிய அவசியம் ஏற்பட்டுள்ளது. காரணம், வரும் ஆண்டில் தமிழகத்தின் மது வருவாய் 26 ஆயிரம் கோடி ரூபாய்க்கு மேல் இருக்க வேண்டும் என்று எதிர்பார்க்கப்படுவதாகச் சொல்கிறார்கள். இதற்காக சராசரியாக 70 லட்சம் முதல் ஒரு கோடி தமிழர்கள் குடிக்கிறார்கள். இதை அனுமதித்தால் 'ஒரு குடும்பம்... ஒரு மது அடிமை’ என்ற நிலை உருவாகிவிடும். அதனால், இது ஒழிக்கப்பட வேண்டும்.''</p>
<p class="content"><span style="color: #0000ff">''இதற்கு என்ன செயல்திட்டங்களை வகுத்துள்ளீர்கள்?'' </span></p>
<p class="content">''விழி அமைப்பு, ஒவ்வொரு பகுதிக்கும் சென்று அங்குள்ள மதுக்கடைகளை சட்டப்படி அகற்ற, அந்த மக்களுக்கு உள்ள சட்ட வாய்ப்புகளைப் பிரசாரம் செய்யும். நடைபெறவுள்ள மக்களவைத் தேர்தலில் போட்டியிடும் அனைத்து வேட்பாளர்களுக்கும், கட்சிகளும் மதுக்கடைகளை மூடுவது பற்றி தங்கள் நிலைப்பாட்டைத் தெளிவுபடுத்த வேண்டும் என்று ஒவ்வொரு தொகுதியிலும் வற்புறுத்தப்படும். அதை ஏற்றுக்கொள்ளாத வேட்பாளர்கள், கட்சிகளுக்கு வாக்களிக்க மாட்டோம். 49(ஓ)-வில்தான் வாக்களிப்போம் என்று உறுதிபடத் தெரிவிக்கும் வகையில் பிரசாரம் மேற்கொள்ளப்படும். அதுபோல், தேர்தல் முடியும்வரை மதுக்கடைகளை மூட வேண்டும் என்று அரசாங்கத்திடமும் தேர்தல் ஆணையத்திடம் வற்புறுத்துவோம்.</p>
<p class="content">மதுவின் கொடுமையால் அதிகம் பாதிக்கப்படுபவர்கள், பெண்கள்தான். எனவே, அவர்களிடம் அதிகளவில் இந்த இயக்கத்தில் பங்கேற்கும் வகையில் விழிப்பு உணர்வை ஏற்படுத்துவோம். அதன் பிறகு பள்ளிகள் மற்றும் கல்லூரிகளில் இந்தப் பிரசாரத்தை முன்னெடுப்போம். அதன் பிறகு மதுக்கடைகளை அகற்றுவதற்காக வழக்குகள் தொடுப்போம். அந்த வழக்குகளை அரசாங்கத்தின் செலவிலேயே செய்ய வைப்போம். அதாவது, இலவச சட்ட உதவி மையத்தினை நாடி, அந்த வழக்குரைஞரை வைத்தே நீதிமன்றத்தில் வாதாடுவோம். அதன் பிறகு, பெரிய அளவில் மதுக்கடைகள் முன்பு போராட்டம் நடத்துவது உள்ளிட்ட பல திட்டங்கள் முறையாக வகுக்கப்பட்டு உள்ளன.''</p>
<p class="content"><span style="color: #0000ff">''மது ஒழிப்பை வலியுறுத்தி ஏற்கெனவே பல தன்னார்வலர்கள், அமைப்புகள் செயல்படுகிறார்களே?'' </span></p>
<p class="content">''ஒரு தீய விஷயத்தை எதிர்த்து யார் வேண்டுமானாலும் போராடலாம். அவர்களையும் எங்கள் இயக்கத்தில் இணைத்துக்கொண்டுதான் போராட உள்ளோம். எங்களால் இயன்ற பங்களிப்பை நிச்சயமாக அவர்களுக்கும் செய்ய உள்ளோம். சாதி, மதம், மொழி, பால், இனம், வர்க்கம் என்று எந்த வேறுபாடுகளும் இன்றி மனித சமூகத்தை அழித்துவரும் மது வணிகத்துக்கு எதிராகப் போராடி, பூரண மதுவிலக்கை செயல்படுத்தச் செய்வோம்.''</p>
<p class="content">நல்ல விஷயம். நாமும் வரவேற்போம்!</p>
<p class="content">- <span style="color: #0000ff">ஜோ.ஸ்டாலின்</span></p>
<p class="content">படம்: வீ.நாகமணி</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அடடே அம்மா தியேட்டர்</div>
<div class="subtitle1">'வீட்டுக்குப் பக்கத்தில்.. குறைந்த கட்டணத்தில்!'</div>
<div class="subtitle2"></div>
<div class="content" style="border-top:1px solid #DDD;">
<p class="content">அம்மா உணவகம், அம்மா மருந்தகம், அம்மா குடிநீர் வரிசையில்... இதோ அம்மா தியேட்டர்!</p>
<p class="content"> </p>
<p class="content">சென்னையின் பல இடங்களில் 'அம்மா தியேட்டர்’ திறக்கப்போவதாக சென்னை மாநகராட்சி மேயர் சைதை துரைசாமி அறிவித்திருக்கிறார். இந்தத் திரையரங்குகளுக்கு எப்படி வரவேற்பு இருக்கும்? இதுகுறித்து, தமிழ் தயாரிப்பாளர்கள் சங்கத் தலைவர் கேயாரி​டம் கேட்டோம்.</p>
<p style="text-align: center"><img align="middle" width="486" height="367" alt="" src="http://cdnw.vikatan.com/jv/2014/02/nzrint/images/p46.jpg"></p>
<p class="content">''சென்னையில் 'அம்மா திரை​யரங்கம்’ திறப்பதால் இப்போது இயங்கிக்கொண்டு இருக்கும் திரையரங்​கங்கள் பாதிக்கப்படும் என்று கணிப்​பது தவறு. சென்னையில் பிரபலமான எவ்வளவோ உணவகங்கள் <img align="right" width="99" height="148" alt="" src="http://cdnw.vikatan.com/jv/2014/02/nzrint/images/p46a.jpg">இருக்​கின்றன. அவை எல்லாம் ஆங்காங்கே 'அம்மா உணவகம்’ திறந்து இருப்பதால்  ஹோட்டல்களின் வியாபாரம் பாதிக்கப்​பட்டு இருக்​கிறதா? இல்லையே. அந்த ஹோட்ட​லுக்கு என்று உணவு உண்ணவரும் மக்கள் வேறு. பிரபல ஹோட்டலுக்குச் செல்லும் மக்கள் வேறு. அதுபோலத்தான் அம்மா தியேட்​டர் சென்னையில் திறக்கப்படுவதும் பொருளாதாரத்தில் பின்தங்கிய மக்களுக்கு நன்மையே.</p>
<p class="content">பெரிய நடிகர்கள் நடிக்கும் பெரிய பட்ஜெட் படங்கள் ரிலீஸ் செய்ய குறிப்பிட்ட நாட்களைக் குறித்திருக்கிறோம். அதாவது, வருடத்தில் வரும் 10 பண்டிகை தினங்களிலும் மாதத்தில் மூன்றாம் வெள்ளிக்கிழமை போன்ற நாட்களில் மட்டுமே ரிலீஸ் செய்ய வேண்டும் என்று உத்தரவு போடப்போகிறோம். அப்படி ரிலீஸாகும் பெரிய படங்கள் எல்லாம் பெரிய தியேட்டர்களில் அதிகக் கட்டணத்தில் ரிலீஸாகும். குறைந்த பட்ஜெட்டில் எடுக்கப்படும் திரைப்படங்கள் எல்லாம் ரிலீஸாகவும் தயாரிப்பாளர்கள் நெஞ்சில் நிம்மதி ஏற்படுத்தவும் 'அம்மா தியேட்டர்’ நிச்சயம் உறுதுணையாக இருக்கும்.</p>
<p class="content">சென்னை புறநகர் பகுதிகளில் வசிக்கும் நிறைய மக்கள் புதுப் படங்களைப் பார்க்க தொலைதூரம் வரவேண்டி இருக்கிறது. அதுமாதிரி ஆடியன்ஸுக்கு எல்லாம் தங்கள் வீட்டுக்கு பக்கத்திலேயே 'அம்மா தியேட்டர்’ அமைந்துவிட்டால் சந்தோஷம்தானே? 'அம்மா உணவகம்’ போல் நிச்சய​மாக தியேட்டரில் குறைந்த கட்டணத்தை வசூலிப்​பார்கள். அதனால் ஆட்டோமேட்டிக்காக திருட்டு வி.சி.டி. பார்க்கும் பழக்கம் குறைந்து​போகும். முதலில் சென்னையில் மட்டும் துவங்கப்படும் 'அம்மா தியேட்டர்’ விரைவில் தமிழகம் முழுக்க முளைக்கும். தயாரிப்பாளர் வாழ்வு தழைக்கும்'' என்றார் சந்தோஷமாக.</p>
<p class="content">பார்ப்போம்!</p>
<p class="content">- <span style="color: #0000ff">எம்.குணா</span>, படம்: ப.சரவணக்குமார்      </p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தமிழ் மண்ணே வணக்கம்!</div>
<div class="subtitle1"></div>
<div class="content" style="border-top:1px solid #DDD;">
<p class="content">காதலர் தினத்தில் தமிழ் மண்ணே வணக்கம் நிகழ்ச்சி புதுக்கோட்டையில் ஸ்ரீபாரதி கலை அறிவியல் மகளிர் கல்லூரியில் அரங்கேறியது. கல்லூரியின் தலைவர் தனசேகரனும், முதல்வர் ஜானகி சுவாமிநாதனும் வரவேற்று நிகழ்ச்சியைத் தொடங்கிவைத்தனர்.</p>
<p class="content"> </p>
<p class="content">அரங்கம் மருத்துவர் கு.சிவகுமார் வசமானது. ''நம் உணவில் கலந்திருக்கும் கலப்படங்கள் பற்றி நம் விழிப்பு உணர்வு மிக மிகக் குறைவாக இருக்கிறது. இன்று நம் தமிழகத்தில் 75 சதவிகிதம் பெண்கள் ரத்தசோகையால் பாதிக்கப்பட்டுள்ளனர். 35 வயதுக்கு மேல் உள்ள பெண்கள் அனைவரும் கட்டாயம் மார்பகப் புற்றுநோய் பரிசோதனை செய்துகொள்ள வேண்டும். எப்படி இத்தனை நோய்கள் நம்மைத் தாக்க ஆரம்பித்தது என்றால், எல்லாவற்றுக்கும் அடிப்படைக் காரணம் உணவுப் பழக்கவழக்கம்தான்!</p>
<p style="text-align: center"><img align="middle" width="600" height="410" alt="" src="http://cdnw.vikatan.com/jv/2014/02/nzrint/images/p24.jpg"></p>
<p class="content">நமது சிறுதானிய உணவுகளை நாம் மறந்துவிட்டோம். கம்பஞ்சோறு எல்லாம் ஏழைகள்தான் சாப்பிடுவார்கள் என்ற எண்ணம் பெரும்பாலானோர் மனதில் உள்ளது. அந்தக் காலத்தில் நம் முன்னோர்கள் அதுபோன்ற சிறு தானிய உணவுகளை சாப்பிட்டதால்தான் ஆரோக்கியமாக இருந்தனர். நம்மிடம் இருந்து அவல் வாங்கிக்கொண்டு போய் வெளிநாட்டில் டயட் ஃபுட் என்ற பெயரில் திருப்பி நம்மிடம் வியாபாரம் செய்கிறார்கள். சரி, அதிலாவது சத்து கிடைக்குமா என்றால் அதுவும் இல்லை. சுவைக்காக நிறைய கெமிக்கல் சேர்த்து பாக்கெட்டில் அடைத்து விற்பனைக்கு வருகிறது. அதை சாப்பிட்டால் வியாதிதான் வரும். ஒரிஜினல் மாம்பழத்தைவிடப் பல மடங்கு இனிப்பு தரும் என்ற பெயரில் மேங்கோ ஜூஸ் விற்கப்படுகிறது. எல்லாமே கெமிக்கல் எசன்ஸ்தான். நிச்சயம் இது எல்லாமே உடல் நலத்துக்கு தீங்கு விளைவிக்கக்கூடியவை.</p>
<p class="content">வாரத்துக்கு நான்கு முறையாவது சிறுதானியங்கள், நெல்லிக்கனி, மாதுளை போன்றவற்றை அவசியம் சாப்பிட வேண்டும். இதெல்லாம் நம் உடலுக்கு நோய் எதிர்ப்பு சக்திகளைக் கொடுக்கக்கூடியவை. உணவே மருந்தாக நமக்கு இருக்கும்போது தனியாக எதற்கு மருந்து என்பதை உணர்ந்தாலே பல கொடிய நோய்களிடமிருந்து தப்பிக்கலாம்.</p>
<p class="content">மது அருந்துவது தவறான பழக்கம் என்று யாரும் நினைப்பது இல்லை. இன்று மது அருந்துவது ஒரு ஃபேஷனாகவும், சொசைட்டியின் கௌரவமாகவும் பார்க்கப்படுகிறது. சிலர் மது அருந்துவது இதயத்துக்கு நல்லது என்று சொல்கிறார்கள். அது தவறு. எந்த மதுவும் உடல் நலத்துக்கு நல்லது அல்ல. இதயத்துக்கு நல்லது என்றால் முருங்கைக்கீரை சாப்பிடுங்கள்!'' என்று பேசி முடித்தார்.</p>
<p style="text-align: center"><img align="middle" width="600" height="187" alt="" src="http://cdnw.vikatan.com/jv/2014/02/nzrint/images/p25.jpg"></p>
<p class="content">அவரைத் தொடர்ந்து பேசிய எழுத்தாளர் எஸ்.ராமகிருஷ்ணன், ''பெண்கள் தங்களது உரிமைகளை அர்ப்பணித்து வாழ்கின்றனர். நமது உரிமை மறுக்கப்படும்போது நாம்தான் குரல் கொடுக்க வேண்டும். உரிமையைத் தொலைத்து வாழ்வது அர்த்தமற்றது. டெல்லியில் ஒரு பெண்ணுக்குப் பிரச்னை என்றபோது எல்லோரும் குரல் கொடுத்தார்கள். தமிழகத்தில் ஒரு பெண்ணுக்கு பிரச்னை என்றால் குரல் கொடுக்கும் முதல் ஆளாக நீங்கள் இருக்க வேண்டாமா?</p>
<p class="content">விருந்தோம்பல் என்பதற்குப் பெயர் பெற்ற நாம், இன்று அதை மறந்தே போனோம். மற்றவர்களுக்கு ஒருவேளை சாப்பாட்டுக்குக்கூட உதவி செய்ய நாம் தயாராக இல்லை. சிக்னலில் பிச்சையெடுக்கும் ஒருவருக்கு ஒரு ரூபாய் கொடுக்க யோசிக்கிறோம். அதுவே ஹோட்டலில் சர்வ சாதாரணமாக நூறு ரூபாய் டிப்ஸ் கொடுக்கிறோம். காரணம், அதைக் கௌரவமாக நினைக்கிறோம். இத்தாலியில் ஒரு காபி ஷாப் இருக்கிறது. அந்தக் கடைக்கு யார் காபி குடிக்க வந்தாலும் இரண்டு காபிக்கு பில் வாங்குவார்கள். ஒரு காபியை அவர்கள் குடிப்பார்கள். இன்னொரு காபியின் பில்லை அந்தக் கடையில் உள்ள ஒரு சுவற்றில் ஒட்டிவிட்டுச் செல்வார்கள். அது எதற்குத் தெரியுமா? யாராவது காபி குடிக்க பணம் இல்லாமல் இருந்தால் அவர்கள் சுவற்றில் இருக்கும் ஒரு பில்லைக் கிழித்துக்கொடுத்துவிட்டு காபி குடிக்கலாம். ஒருவர் காபி குடிக்க வரும்போதே மற்றொருவருக்கான பணத்தையும் கொடுத்துவிட்டுச் செல்கிறார்கள். இப்படியாக என்றோ ஒருநாள் யாரோ ஒரு இல்லாதவன் காபி குடிக்க இன்றே பணம் கொடுத்துச் செல்வதை இத்தாலி மக்கள் வழக்கமாக வைத்துள்ளனர்.</p>
<p class="content">நான் ஜப்பான் சென்றிருக்கிறேன். அந்த மக்களுக்கு ஒரு பழக்கம் இருக்கிறது. வெளியில் எங்கு சென்றாலும் அவர்கள் கையில் எப்போதும் புத்தகங்கள் இருக்கும். இரும்பு அடிக்கும் வேலைசெய்பவன்கூட பயணிக்கும் நேரத்தில் புத்தகம் படிப்பான். வாசிக்கும் பழக்கம்தான் ஒருவனை சிறந்த மனிதனாக்கும் என்பதை ஜப்பான் மக்கள் உணர்ந்துள்ளனர். வாசிப்பு பழக்கம் உங்களையும் உயர்த்தும். இந்த சமூகத்தையும் உயர்த்தும்'' என்று முடிக்கும்போது கரகோஷத்தில் அரங்கம் அதிர்ந்தது.</p>
<p class="content">'பழையன கழிதலும் புதியன புகுதலும்’ என்ற தலைப்பில் நடத்தப்பட்ட கட்டுரைப் போட்டியில் சிறந்த கட்டுரைகளை எழுதிய மாணவிகளுக்குப் பரிசுகள் வழங்கப்பட்டன.</p>
<p class="content">நமது அடுத்தப் பயணம் பெரம்பலூர்...!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செய்தியும் சிந்தனையும்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="881" alt="" src="http://cdnw.vikatan.com/jv/2014/02/nzrint/images/p35.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அரசு அதிகாரியை மிரட்டினாரா அமைச்சர்?</div>
<div class="subtitle1">ஈரோடு.. போராடு..</div>
<div class="subtitle2"></div>
<div class="content" style="border-top:1px solid #DDD;">
<p class="content">'எங்கள் பகுதியில் இருக்கும் ஊழல் அதிகாரியை உடனடியாக மாற்றுங்கள்’ என்றுதான் வழக்கமாக <img align="left" width="212" height="384" alt="" src="http://cdnw.vikatan.com/jv/2014/02/nzrint/images/p26.jpg">ஆர்ப்பாட்டங்கள் நடக்கும். ஈரோடு மாவட்டம் கோபியில் கடந்த 14-ம் தேதி நடந்த ஆர்ப்பாட்டத்துக்கான காரணம் வித்தியாசமானது. கோபி சப்-கலெக்டர் சந்திரசேகர சகாமுரி மிகிஷி-யை வேறு மாவட்டத்துக்குப் பணிமாற்றம் செய்துள்ளதை ரத்துசெய்யக் கோரித்தான் இந்த ஆர்ப்பாட்டம்!</p>
<p class="content"> இதுகுறித்து ஆர்ப்பாட்டத்தின் ஒருங்கிணைப்பாளரும் வழக்கறிஞருமான தளபதி, ''சகாமுரி மிகவும் துடிப்பான இளம் அதிகாரி. 2013-ம் ஆண்டு செப்டம்பர் மாதம் கோபியில் பணி அமர்த்தப்பட்டது முதல் அதிரடியான நடவடிக்கைகளில் ஈடுபட்டார். பல அரசியல் காரணங்களுக்காக அந்தியூர், சத்தி, கோபி, பவானி பகுதிகளில் இதுவரை கண்டுகொள்ளப்படாமல் இருந்த பல கோடி ரூபாய் மதிப்புள்ள சாலையோர ஆக்கிரமிப்புகள் அகற்றியது, அரசு மருத்துவமனை மற்றும் பேருந்து நிலையங்களில் உள்ள ஆக்கிரமிப்பு நிலங்களை மீட்டது, மணல் கடத்தலைத் தடுத்து அந்த வாகனங்களைப் பறிமுதல் செய்து அபராதம் விதித்தது என பல அதிரடிகளை அரங்கேற்றினார். திடீர் திடீரென அரசு அலுவலகங்களில் நுழைந்து அலுவலர்களைச் சோதனை செய்து, தவறு நடப்பதைத் தவிர்த்தார். டாஸ்மாக்-களில் சரக்குகளை விலை அதிகம் வைத்து விற்கும் ஊழியர்களை சஸ்பெண்ட் செய்தார். பொதுக் கழிவறைகளை சோதனைசெய்து குறைகளை நிவர்த்தி செய்தார். மலைப் பாதைகளை சரிசெய்துகொடுத்து, அங்கு பள்ளி மற்றும் ஆம்புலன்ஸ் சேவையை கொண்டுவந்தார்.</p>
<p class="content"><img align="right" width="265" height="162" alt="" src="http://cdnw.vikatan.com/jv/2014/02/nzrint/images/p27.jpg">இரவு நேரங்களில் மாறுவேடத்தில் சென்று அரசு மருத்துவமனை மற்றும் ஆரம்ப சுகாதார நிலையங்களில் கள ஆய்வு செய்து, தவறுசெய்யும் ஊழியர்களை சஸ்பெண்ட் செய்தார். உழவர் சந்தைக்கு மாறுவேடத்தில் சென்று அங்கு விவசாயிகளுக்குத் தொந்தரவு தரும் வியாபாரிகள் மற்றும் சமூக விரோதிகளை வெளியேற்றினார். ஆதி திராவிட மாணவர் நலவிடுதியின் நிலை மற்றும் உணவின் தரம் ஆகியவற்றைப் பரிசோதனை செய்தார். பவானி விடுதியில் வார்டனுக்கு லஞ்சம் கொடுத்து தங்கியிருந்த 42 வெளிநபர்களை வெளியேற்றி, வார்டன் மீது நடவடிக்கை எடுத்தார். பல அரசியல் தலைவர்களின் எதிர்ப்பு இருந்தாலும் அவற்றை மீறி செயல்பட்டார். 45 ஆண்டு கால மக்கள் கோரிக்கையான வேதபாறை அணைத் திட்டத்தைச் செயல்படுத்தினார். சுதந்திரம் பெற்றது முதல் இன்று வரை இதுவரை எந்த ஒரு அதிகாரியும் செல்லாத கத்தரி மலை என்ற பகுதிக்கு சென்று அந்த மக்களின் தேவைகளைக் கேட்டறிந்து நிவர்த்தி செய்தார். இதுபோன்ற நடவடிக்கைகளால் மக்களிடம் நன்மதிப்பு பெற்றிருந்தாலும், அரசியல்வாதிகளிடமும் வியாபாரிகளிடமும் வெறுப்பை சம்பாதித்தார். லோக்சபா தேர்தல் வரும் நிலையில் இவரைத் தங்களுக்கு இடையூறாக நினைக்கும் சிலர், இவரை அரியலூர் மாவட்டத்துக்குப் பணிமாற்றம் செய்ய வைத்துள்ளனர். இதனை எதிர்த்து மக்கள் அனைவரும் ஒன்றிணைந்து இந்த இடத்தில் ஆர்ப்பாட்டம் செய்து, எங்கள் கோரிக்கை மனுவை சப் கலெக்டர் <img align="left" width="138" height="325" alt="" src="http://cdnw.vikatan.com/jv/2014/02/nzrint/images/p27a.jpg">மூலமாக தமிழக முதல்வர் அவர்களுக்கு அனுப்ப உள்ளோம். எங்கள் கோரிக்கைக்கு அரசு செவிசாய்க்காவிட்டால், இன்னும் பெரிய அளவிலும் போராட்டங்களை நடத்துவோம்'' என்றார்.</p>
<p class="content">குப்பாண்டம்பாளையம் ஊராட்சி மன்றத் தலைவி குப்பாயி காமராஜ், ''இதுவரை இங்கிருந்த அதிகாரிகள் செய்யாததை சகாமுரி அவர்கள் பதவியேற்ற ஐந்து மாதங்களில் செய்துள்ளார். இதுவரை இவரின் உதவியால் என் கிராமத்துக்குப் பள்ளி மற்றும் நூலகக் கட்டடம், மக்களுக்கு அனைத்துவிதமான நலத்திட்ட உதவிகள் போன்றவற்றைச் செய்துள்ளோம். அரசியல் காரணங்களுக்காக இவர் பணிமாற்றம் செய்வது தவிர்க்கப்பட வேண்டும்'' என்றார்.</p>
<p class="content">சப்-கலெக்டர் சந்திரசேகர சகாமுரி, ''நேர்மையாக இருப்பதால் இதுபோன்ற சங்கடங்களைச் சந்திக்க வேண்டியுள்ளது. கோபி மக்கள் என் மீது வைத்துள்ள அன்புக்கு நன்றி. அடுத்ததாக அரியலூர் மக்களுக்கு என்னுடைய தேவை இருப்பதால்தான் என்னை அங்கு பணிமாற்றம் செய்துள்ளனர். எங்கு மாற்றினாலும் என்னுடைய சுபாவம் மாறாது. அங்கும் நடவடிக்கைகள் தொடரும்'' என்றார்.</p>
<p class="content">ஆளுங்கட்சியாக இருந்தாலும் அனுமதி பெறாமல் வைக்கப்பட்ட பேனர்கள் உடனடியாக அப்புறப்படுத்தப்பட்டது. ஆளுங்கட்சியினர் சிலர் தேர்தல் சமயத்தில் இவர் இங்கே இருப்பது பெரும் குடைச்சலாக இருக்கும் எனக் கருதி மாவட்ட அமைச்சரும் ஈரோடு புறநகர் மாவட்டச் செயலாளருமான தோப்பு வெங்கடாசலத்தை அணுகிஉள்ளனர். அவரும் சகாமுரியை அழைத்து இதுபோன்ற அதிரடி நடவடிக்கைகளைக் குறைத்து கட்சிக்காரர்களிடம் அனுசரித்துப் போகும்படி கேட்டுள்ளார். அதற்கு சகாமுரி, ''நீங்கள் சொன்னதை அப்படியே உங்கள் லெட்டர்பேடில் எழுதி கையப்பமிட்டுத் தாருங்கள். நடவடிக்கை எடுக்காமல் இருக்கிறேன்'' என்று கூறினாராம். அதன் பிறகே சப் - கலெக்டர் மாற்றப்பட்டதாக சொல்கிறார்கள்.</p>
<p class="content">இதுகுறித்து அமைச்சர் தோப்பு வெங்கடாசலத்திடம் பேசினோம், ''நான் அப்படி யாரிடமும் பேசவில்லை.  யாரோ தவறான தகவல்களை சொல்லியுள்ளனர்'' என்று மறுத்தார்.</p>
<p class="content">   நேர்மையான அதிகாரிகளை பணியாற்றவிடாமல் இருப்பது நாட்டுக்குக் கேடு.</p>
<p class="content">- மா.அ.மோகன் பிரபாகரன் படங்கள்: மு.சரவணக்குமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''போலி பத்திரம் என்று தெரிந்தே வீட்டை வாங்கினார்!''</div>
<div class="subtitle1">சிக்கலில் புதுச்சேரி மாநில தி.மு.க. அமைப்பாளர்</div>
<div class="subtitle2"></div>
<div class="content" style="border-top:1px solid #DDD;">
<p class="content">திருச்சியில் கோலாகல கொண்டாட்டங்களோடு தி.மு.க. மாநாடு நடந்துகொண்டிருந்த வேளையில், போலி பத்திரம் தயாரித்த குற்றத்துக்காக புதுச்சேரி தி.மு.க. மாநில அமைப்பாளரின் மனைவி மீது மோசடி வழக்குப் பதிந்து பரபரப்பை ஏற்படுத்தியுள்ளது போலீஸ்.</p>
<p class="content"> </p>
<p class="content">புதுச்சேரி தி.மு.க-வின் மாநில அமைப்பாளர் மாஸ் சுப்பிரமணியன். இவர் கடந்த 2013-ல் பல்வேறு சர்ச்சைகளுக்கு இடையே மாநில அமைப்பாளராகப் பொறுப்பேற்றுக்கொண்டார். பல்வேறு கட்சிகளில் இருந்து தாவித் தாவி தி.மு.க-வுக்கு வந்தவர். கட்சித் தாவல் தடை சட்டத்தின் கீழ் இவர் மீது வழக்கும் பதிவுசெய்யப்பட்டுள்ளது. இந்த நிலையில், கடந்த 15-ம் தேதி ஃப்ரெஞ்ச் நாட்டைச் சேர்ந்த ஏதிரியன் தாம்ரனின் சொத்தை போலி பத்திரம் கொண்டு வாங்கியதற்காக, மாஸ் சுப்பிரமணியனின் மனைவி சாந்தி உட்பட நான்கு பேர் மீது ஏமாற்றுதல், மோசடி, கூட்டுச்சதி ஆகிய பிரிவுகளில் ஒதியஞ்சாலை போலீஸார் வழக்குப் பதிவுசெய்துள்ளனர்.</p>
<p style="text-align: center"><img align="middle" width="450" height="313" alt="" src="http://cdnw.vikatan.com/jv/2014/02/nzrint/images/p36.jpg"></p>
<p class="content">இதுகுறித்து நிலத்தின் உரிமையாளர்கள் விடுத்துள்ள அறிக்கையில், ''புதுவை மிஷன் வீதியில் எங்களுக்குச் சொந்தமான வீட்டில் ரொலாந்தோ குடும்பத்தினர் வசித்துவந்தனர். வீட்டு வாடகை தராததால் 25 ஆண்டுகளுக்கு முன்பே அவர்கள் மீது வழக்குத் தொடரப்பட்டு, 2005-ல் அவர்களைக் காலிசெய்யுமாறு உச்ச நீதிமன்றம் உத்தரவிட்டிருந்தது. ஆனால், அவர்கள் போலி பத்திரத்தை தயார்செய்து சாந்தி மற்றும் நித்ய தேவி ஆகிய இருவருக்கு விற்றுள்ளனர். போலி பத்திரம்  என்று தெரிந்தே குறைந்த விலைக்கு அந்த இடத்தை வாங்கியுள்ளனர். இந்த விவகாரத்தில் மாவட்ட ஆட்சியர் தீபக்குமார் துரிதமாக செயல்பட்டு எங்களுடைய இடத்தை மீட்டுக்கொடுத்துள்ளார்'' என்று குறிப்பிட்டுள்ளனர்.    </p>
<p class="content">இந்தப் பிரச்னை புதுச்சேரி மாநில அ.தி.மு.க. நிர்வாகிகளுக்கு வரப்பிரசாதமாக அமைந்துள்ளது. ஏகத்துக்கும் தி.மு.க. மாநில அமைப்பாளரைக் குடைகின்றனர். இதுகுறித்து புதுச்சேரி மாநில அமைப்பாளர் அன்பழகன், ''நகர மையத்தில் எம்.எல்.ஏ. விடுதிக்காக புதுச்சேரி அரசு ஆர்ஜிதம் செய்த 30 கோடி மதிப்பிலான இடத்தை 1 கோடிக்கு கிரயம் செய்து, அரசு ஆர்ஜிதம் செய்ததை தன் செல்வாக்கைப் பயன்படுத்தி ரத்துசெய்தார். தற்போது அமைந்துள்ள கலைஞர் இல்லம் இடத்திலும் <img align="left" width="285" height="222" alt="" src="http://cdnw.vikatan.com/jv/2014/02/nzrint/images/p37.jpg">பல்வேறு பிரச்னைகள் உள்ளன. மாநில அமைப்பாளர் என்ற பதவியில் உள்ளவர் இதுபோன்ற முறைகேடுகளில் ஈடுபடுவது நியாயமா? யாரோ ஒருவருடைய சொத்தை, போலி பத்திரம் என்று தெரிந்தும் அடிமாட்டு விலைக்கு வாங்கியுள்ளார். இவருக்குத் துணையாக பொதுப்பணித்துறை, வருவாய்த்துறை, நகர கட்டட திட்டக் குழுமம் ஆகிய துறைகளைச் சார்ந்த அரசு அதிகாரிகளும் உடந்தையாக செயல்பட்டுள்ளனர். மாஸ் சுப்பிரமணியனின் மனைவி சாந்தி மீது வழக்குப் பதிந்துள்ள காவல்துறை, ஒட்டுமொத்த முறைகேட்டுக்கும் காரணமாக இருந்த சுப்பிரமணியன் மீது எந்த வழக்கும் பதியவில்லை. சுப்பிரமணியன் மீது நடவடிக்கை எடுக்காவிட்டால், மாநிலம் தழுவிய போராட்டத்தில் ஈடுபடுவோம்'' என்றார் காட்டமாக.  </p>
<p class="content">மோசடி குற்றச்சாட்டின் விளைவாக தி.மு.க-வில்  உள்ள மாஸ் சுப்பிரமணியனின் அதிருப்தியாளர்களும் குஷியாக உள்ளனர். அவர்களிடம் பேசியபோது, ''அவர் யாரையும் அனுசரித்துப்போவது கிடையாது. தேர்தல் நிதியில் முறைகேடுசெய்து சொந்த கட்சிக்கே துரோகம் செய்துள்ளார். இதுவரை கட்சியின் செயற்குழுக் கூட்டத்தைக் கூட்டாமல் உள்ளார். கூட்டினால் எங்கே நாங்கள் கணக்குக் கேட்டுவிடுவோம் என்ற பயம்தான் காரணம். கட்சிப் பணிக்காக நிரந்தர கட்டடம் அமைத்துக் கொடுப்பேன் என்று வாக்குறுதி கொடுத்துதான் மாநில அமைப்பாளர் பதவியைப் பெற்றார். ஆனால், இன்றுவரை அதற்கான வேலைகளில் அவர் ஈடுபடவில்லை. இப்போதுள்ள கலைஞர் இல்லத்தில் பல வில்லங்கங்கள் உள்ளன. அது தீரும்வரை நாங்கள் அங்கு காலடி எடுத்துவைக்க மாட்டோம்''  என்று கடுகடுத்தனர்.</p>
<p class="content">மாஸ் சுப்பிரமணியனோடு பேசினோம். ''இது அரசியல் காழ்ப்பு உணர்ச்சி காரணமாக எடுக்கப்பட்ட நடவடிக்கை. வருவாய்த்துறை, நகர திட்டக் குழுமம் என அனைவரிடமும் ஒப்புதல் பெறப்பட்ட பிறகே என் மனைவி பெயரில் மனையை வாங்கினேன். சட்டரீதியாக நான் முறையிட தயாராக உள்ளேன். கட்சி நிதியில் எந்த முறைகேடுகளும் இல்லை. என்னுடைய சொந்த பணத்தில் இருந்து 18 லட்ச ரூபாயைக் கொடுத்திருக்கிறேன். என்னைப் பற்றி குறை சொல்பவர்கள் முதலில் தங்களுடைய முதுகைப் பார்க்கட்டும். செயற்குழு கூட்டத்தை மேலிடம் சொல்லும்போது கூட்டுவோம். இவர்களுக்காக எல்லாம் கூட்ட முடியாது'' என்றார் முகம் சிவக்க.  </p>
<p class="content">அரசுத் துறைகளில் லஞ்சம் எந்த அளவுக்கு வேரூன்றி உள்ளது என்பதற்கு இந்தப் போலி பத்திர விவகாரம் ஒன்றே போதுமானது. இதில் சம்பந்தப்பட்ட அரசு அதிகாரிகள் மீதும், மோசடி வழக்குப் பதிய அடுத்தக் கட்ட நடவடிக்கைகளில் போலீஸ் ஈடுபட்டுள்ளது. போலி பத்திர விவகாரம் விஸ்வரூபம் பெறுமா என்பதைப் பொறுத்திருந்து பார்ப்போம்!</p>
<p class="content">- <span style="color: #0000ff">நா.இள.அறவாழி</span>, படங்கள்: ஜெ.முருகன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மகாத்மா முதல் மன்மோகன் வரை!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="108" alt="" src="http://cdnw.vikatan.com/jv/2014/02/nzrint/images/p30.jpg"></p>
<p class="content">ஜெயப்பிரகாஷ் நாராயண் உள்ளிட்ட தலைவர்கள் சித்ரவதைச் சிறையில் இருந்தனர். பெரிய நாளிதழ்களின் குரல்வளைகள் நெறிக்கப்பட்டு இருந்தன. வட இந்தியாவே இந்திரா, சஞ்சய், சுக்லா வட்டாரத்தால் வறுத்தெடுக்கப்பட்டு இருந்தது. இத்தகைய சூழ்நிலையில் தமிழகம் தனித் தீவாக இருந்தது. இங்கு காங்கிரஸ் ஆட்சி இல்லாதது மட்டுமல்ல, கருணாநிதி முதல்வராகவும் இருந்தார். அவசரநிலைப் பிரகடனத்தை ஆரம்பகட்டத்திலேயே எதிர்ப்பது என்று துணிந்து முடிவெடுத்தார் அவர்.</p>
<p class="content"> </p>
<p class="content">''உலகத்தின் மிகப் புகழ்வாய்ந்த மாபெரும் ஜனநாயக நாடாகக் கருதப்பட்டு வந்த இந்தியத் திருநாட்டில், அண்மைக் காலமாக ஆளும் காங்கிரஸார் கடைப்பிடிக்கும் போக்கும், பிரதமர் இந்திரா காந்தியார் அவர்கள் நடைமுறைப்படுத்தும் காரியங்களும், ஜனநாயக ஒளியை அறவே அழித்து நாட்டை சர்வாதிகாரப் பேரிருளில் ஆழ்த்தும் வண்ணம் அமைந்து வருவது கண்டு தி.மு.க. செயற்குழு தனது வேதனையைத் தெரிவித்துக்கொள்கிறது...</p>
<p style="text-align: center"><img align="middle" width="450" height="551" alt="" src="http://cdnw.vikatan.com/jv/2014/02/nzrint/images/p31.jpg"></p>
<p class="content">உண்மையின் உருவம் மறைக்கப்பட்டு பொய்யின் நிழலில் நின்றுகொண்டு எதிர்க்கட்சிகளை அடக்குவதற்குத் திட்டம் தயாரித்து, அந்தத் திட்டம் ஏன் தேவைப்படுகிறது என்பதற்கான போலி காரணங்களைத் தேடி அலைந்து, வீண் அபவாதங்களை வாரியிறைத்து, எடுத்ததற்கெல்லாம் சதி, வெளிநாட்டுத் தொடர்பு, பிற்போக்குவாதிகள் என்ற சொற்கணைகளைப் பொழிந்து, காலாகாலத்துக்கும் இந்திய மக்களுக்கு மாசு ஏற்படுத்தும் வகையில் திருமதி இந்திரா காந்தி நேற்றைய தினம் (26.6.1970) அதிகாலையில் சர்வாதிகாரத்துக்கான தொடக்க விழாவை நடத்தியிருக்கிறார்...</p>
<p class="content">சதி நடத்துவோர், வன்முறையில் ஈடுபடுவோர், தகாத வார்த்தையில் பேசுவோர், எழுதுவோர் தண்டிக்கப்பட ஏற்கெனவே எத்தனையோ சட்டங்கள் இருக்கும்போது, நாட்டைச் சர்வாதிகாரப் பாதைக்கு இழுத்துச் செல்லும் வகையில் இந்த அவசரச் சட்டம் அமலுக்கு வருவது தேவைதானா? ஜனநாயகத்தைப் பாதுகாக்கிறோம் எனக் கூறி, சர்வாதிகாரக் கொற்றக்குடையின்கீழ் தர்பார் நடத்திட எடுக்கப்படும் முயற்சி நாட்டுக்கு ஏற்றதுதானா?'' - இப்படி ஒரு தீர்மானத்தைப் போடும் துணிச்சல் அன்றைய தி.மு.க-வுக்கு இருந்தது. அன்று முதலமைச்சர் நாற்காலியில் இருந்த கருணாநிதிக்கும் இருந்தது. இப்படி ஒரு தீர்மானம் வேறு எந்தக் கட்சியிடம் இருந்தும் அன்றைய இந்தியாவில் வரவில்லை.</p>
<p class="content">அன்றைய தினம் மகாத்மா காந்தியின் பேரன் ராஜ்மோகன் காந்தி சென்னையில் இருந்தார். ''தி.மு.க. தீட்டியிருக்கும் தீர்மானத்தை வாழ்த்துவதற்குத்தான் சென்னையில் கடந்த இரண்டு நாட்களாக மழை பெய்கிறது. நம்மைவிட்டுப் பிரிந்து சென்ற தலைவர்களான காந்திஜி, ராஜாஜி, அண்ணா ஆகியோரின் வருந்தும் இதயங்களை டாக்டர் கருணாநிதி நிச்சயம் மகிழ்வுற வைத்திருக்கிறார். இந்திய ஜனநாயகத்தின் பாதுகாவலனாகவும் குரலாகவும் தமிழ்நாடு ஆகியிருக்கும் இந்த நேரம்போல், பாதித் தமிழனாக இருக்கும் என்னுடைய பெருமை இதற்கு முன் வேறு எப்போதும் என்றும் உயர்ந்திருக்கவில்லை'' என்று அறிக்கைவிட்டார். காந்தியின் மகனுக்கும் ராஜாஜியின் மகளுக்கும் பிறந்தவர் ராஜ்மோகன் காந்தி. அதனால்தான் தன்னை பாதித்தமிழன் என்று பெருமையாகச் சொல்லிக்கொண்டார்.</p>
<p class="content">அப்போது சோழிங்கநல்லூரில் பேசிய பெருந்தலைவர் காமராஜர், எமர்ஜென்சி குறித்த தனது அதிருப்தியை வெளிப்படுத்தினார். இதைத் தொடர்ந்து முதல்வர் கருணாநிதியும் அன்றைய கல்வி அமைச்சர் நெடுஞ்செழியனும் காமராஜரைச் சந்தித்தார்கள். அப்போது காமராஜர் கண் கலங்கினார். 'தேசம் போச்சு, தேசம் போச்சு’ என்று அவர் சொன்னார். 'இந்த சர்வாதிகாரத்தை நீங்கள்தான் தடுக்க வேண்டும். நீங்கள் சம்மதித்தால் உடனே நாங்கள் அமைச்சரவையை ராஜினாமா செய்துவிட்டு உங்கள் பின்னால் வரத் தயாராக இருக்கிறோம்’ என்று கருணாநிதி சொல்ல... 'இந்தியாவிலேயே இப்போது தமிழகத்தில்தான் ஜனநாயகம் இருக்கிறது. நீங்கள் ராஜினாமா செய்தால் அதுவும் போய்விடும். அதனால் பொறுமையாக இருங்கள்’ என்று காமராஜர் சொன்னார். இதற்கு அடுத்த சில நாட்களிலேயே காமராஜர் இறந்தும் போனார்.  </p>
<p class="content">சென்னைக் கடற்கரையில் மாபெரும் கூட்டம் கூட்டி, எமர்ஜென்சியை திரும்பப்பெற முழக்கமிட்டார்கள். நாடாளுமன்றத்தில் எமர்ஜென்சிக்கு ஆதரவாகத் தீர்மானம் வந்தபோது, தி.மு.க. அதனைக் கடுமையாக எதிர்த்தது. எந்நேரமும் கருணாநிதியின் ஆட்சி கலைக்கப்படலாம் என்ற சூழ்நிலை இருந்தது. அதைப்பற்றி எனக்குக் கவலை இல்லை என்று கருணாநிதியும் தினமும் பேசிவந்தார். நாடாளுமன்றத்தில் பேசிய பிரதமர் இந்திரா, 'இந்தியாவில் கட்டுப்பாடு இல்லாத இரண்டு தீவுகள் இருக்கின்றன’ என்று சொன்னார். ஒன்று, தி.மு.க. ஆண்டு வந்த தமிழகம். இன்னொன்று, ஸ்தாபன காங்கிரஸ் ஆட்சி செலுத்திவந்த குஜராத். அங்கு முதல்வராக பாபுபாய் படேல் இருந்தார்.</p>
<p class="content">வட சென்னையில் பெருந்தலைவர் காமராஜர் சிலை திறப்பு விழா 20.1.76 அன்று நடந்தது. அதில் தமிழக முதல்வர் கருணாநிதியையும் குஜராத் முதல்வர் பாபுபாய் படேலையும் அழைத்திருந்தார்கள். இது காங்கிரஸ் அரசுக்கு கடுமையான கோபத்தைக் கொடுத்தது. அன்றைய அகில இந்திய காங்கிரஸ் தலைவராக இருந்த பரூவா, 'ஆர்.எஸ்.எஸ். இயக்கத்தைத் தடைசெய்ததுபோல தி.மு.க-வையும் தடைசெய்ய வேண்டும்’ என்று பம்பாயில் பயமுறுத்தினார். அதில் இருந்து 10-வது நாள் ஜனவரி 31-ம் தேதி மாலையில் கருணாநிதி ஆட்சி கலைக்கப்பட்டது. சென்னை நுங்கம்பாக்கத்தில் கட்டி முடிக்கப்பட்டு பிப்ரவரி 15-ம் தேதி திறப்பு விழாவுக்கு காத்திருந்தது வள்ளுவர் கோட்டம். கன்னியாகுமரி கடலில் திருவள்ளுவருக்கு 75 அடி சிலை அமைக்கும் அறிவிப்பு அப்போதுதான் வெளியிடப்பட்டு இருந்தது. அனைத்துக்கும் தடைபோடும் விதமாக ஆட்சி கலைக்கப்பட்டது.</p>
<p class="content">ஆட்சி கலைக்கப்பட்ட அன்றைய தினமே கருணாநிதி வீட்டில் இருந்த தொலைபேசி இணைப்பு துண்டிக்கப்பட்டது. பாதுகாவலர்கள் சென்றுவிட்டார்கள். கோபாலபுரம் வீட்டுக்குள் கைது நோக்கத்தோடு காவலர்கள் நுழைந்தனர்.</p>
<p class="content">'என்னைக் கைதுசெய்ய வந்துள்ளீர்களா?’ என்று கருணாநிதி கேட்டார். 'இல்லை, உங்கள் மகனைக் கைதுசெய்ய வந்துள்ளோம்’ என்றார்கள். 'அவர் இங்கு இல்லை. வெளியூர் போயிருக்கிறார்’ என்றார் கருணாநிதி. 'வீட்டுக்குள் சென்று சோதனை போட்டுப் பார்க்கலாமா?’ என்றார்கள் காவலர்கள். உள்ளே செல்ல கருணாநிதி அனுமதித்தார். உண்மையில் ஸ்டாலின் அங்கு அப்போது இல்லை. வெறுங்கையோடு திரும்பினார்கள் காவலர்கள். ஆட்சிபோன இரண்டு மணி நேரத்தில் முதலமைச்சராக இருந்தவர் வீட்டில்தான் இந்தக் காட்சி. மறுநாள் ஸ்டாலின் வந்ததும், கருணாநிதியே ஐ.ஜி-க்கு தகவல் சொன்னார். உடனே காவலர்கள் வந்து அவரைக் கைதுசெய்தனர். மறுநாள் முரசொலி மாறன் கைதுசெய்யப்பட்டார். இதைத் தொடர்ந்து மாநிலம் முழுவதும் உள்ள தி.மு.க-வினர் கைதானார்கள். மூன்றே நாளில் பல ஆயிரம் பேரைக் கைதுசெய்தார்கள். அன்று பத்திரிகை தணிக்கை இருந்ததால், கைதானவர்கள் பட்டியலை பத்திரிகையில் வெளியிட முடியாது. கருணாநிதி தந்திரமாக ஒரு காரியத்தைச் செய்தார்.</p>
<p class="content">பிப்ரவரி 3-ம் தேதி பேரறிஞர் அண்ணாவின் நினைவு தினம். கடற்கரையில் உள்ள அவரது நினைவிடத்துக்கு கட்சிக்காரர்கள் மலர் வளையம் வைப்பது வழக்கம். கைதானவர்கள் பட்டியலை முழுமையாக வெளியிட்டு, 'அண்ணா சதுக்கத்துக்கு மலர்வளையம் வைக்க வர இயலாதோர் பட்டியல்’ என்று கருணாநிதி தலைப்பிட்டார். கருணாநிதி மீது ஏராளமான ஊழல் புகார்கள் இருக்கின்றன என்று துண்டு பிரசுரங்களை அச்சடித்து வெளியிட்டார்கள். அடுத்த சில நாட்களில் உச்ச நீதிமன்ற நீதிபதி சர்க்காரியா தலைமையில் விசாரணை கமிஷன் அமைக்கப்பட்டது. எம்.ஜி.ஆர். கொடுத்த குற்றச்சாட்டுகளின் அடிப்படையில் இந்த கமிஷன் அமைக்கப்பட்டதாகவும், அதில் மொத்தம் 54 புகார்கள் இருப்பதாகவும், அதில் கருணாநிதி மீது 27 புகார்கள் உள்ளதாகவும் மத்திய அமைச்சர் ஓம் மேத்தா நாடாளுமன்றத்தில் அறிவித்தார். தி.மு.க-வினர் மட்டுமல்லாமல் திராவிடர் கழகம், மார்க்சிஸ்ட் கம்யூனிஸ்ட் கட்சி, பழைய காங்கிரஸ், ஆர்.எஸ்.எஸ். ஆகிய அமைப்பினரும் கைதுசெய்யப்பட்டார்கள். பத்திரிகை தணிக்கை காரணமாக அனைத்துச் செய்திகளும் அடக்கப்பட்டன. 'இனி கருணாநிதி என்ற பெயரால் எழுதக் கூடாது’ என்று சொல்லப்பட்டதால், 'கரிகாலன் பதில்கள்’ என்று கருணாநிதி எழுத ஆரம்பித்தார். பேய், பூதம் போன்ற மூடநம்பிக்கை பற்றி கருணாநிதி எழுதிய கேள்வியைத் தடைசெய்தார்கள். 'இது மறைமுகமாக இந்திரா காந்தியைக் குறிக்கிறது’ என்று காரணம் சொல்லப்பட்டது.</p>
<p class="content">ஒரு மாதம் கழிந்திருக்கும். மத்தியச் சிறைக்கு கருணாநிதி செல்கிறார். ஸ்டாலினையும் முரசொலி மாறனையும் மட்டுமே பார்க்க அனுமதி தரப்படுகிறது.</p>
<p class="content">'அடித்தார்களாமே?’ என்று கருணாநிதி கேட்க, 'இல்லை’ என்று ஸ்டாலின் சொன்னார். சுற்றிலும் போலீஸ்காரர்கள் இருந்ததால் ஸ்டாலின் உண்மையைச் சொல்ல முடியவில்லை. அடித்தார்கள் என்று சொல்லியிருந்தால், மறுநாளும் அடி விழுந்திருக்கும். இப்போது இடிக்கப்பட்டு மருத்துவமனையாக மாற்றப்பட்டு இருக்கும் சென்னை மத்திய சிறைச்சாலையில் இருட்டு அறையில் அப்போது நடந்த காட்சிகள், இப்போது நினைத்தாலும் ரத்தம் உறைய வைக்கும்!</p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
