	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">விஜயகாந்த் செல்வாக்கு... ஆன்லைனிலும் இறங்குமுகம்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="550" height="277" alt="" src="http://cdnw.vikatan.com/jv/2014/02/zmqmfj/images/p18(1).jpg"></p>
<p class="content">'விஜயகாந்த் ரோல்’ என்ற தலைப்பில் தே.மு.தி.க-வை முன்வைத்து மக்களிடம் நேரடியாக எடுக்கப்பட்ட சர்வே முடிவுகளை கடந்த இதழில் வெளியிட்டிருந்தோம். விகடன் இணையதளத்திலும் சர்வே எடுக்கப்பட்டது. ஆன்லைன் சர்வேயில் வாக்களிப்பவர்கள் தமிழகத்தைச் சேர்ந்தவர்களாக இருக்க வேண்டும் என்பதைக் கவனத்தில் எடுத்துக்கொண்டோம். இதற்காக தமிழகத்தில் இருப்பவர்கள் மட்டுமே ஆன்லைன் சர்வேயில் பங்கெடுக்கும் வகையில் ஏற்பாடுகள் செய்யப்பட்டிருந்தன. இந்த ஆன்லைன் சர்வேயில் 2,128 பேர் பங்கேற்றனர். நேரடியாக எடுக்கப்பட்ட சர்வேயில் விஜயகாந்த்தின் செல்வாக்கு சரிந்திருப்பது போலவே ஆன்லைன் சர்வேயின் முடிவும் அமைந்திருந்தது.</p>
<p class="content"> </p>
<p class="content">விஜயகாந்த் எந்தக் கூட்டணியில் சேர்வார் என்கிற கேள்விக்கு தி.மு.க. கூட்டணிதான் என்று நேரடியாக எடுக்கப்பட்ட சர்வேயில் அதிகம் பேர் கருத்து தெரிவித்திருந்தார்கள். ஆனால் ஆன்லைன் சர்வேயில் பி.ஜே.பி கூட்டணி என அதிகபட்சமாக 56 சதவிகிதம் பேர் கருத்து சொல்லியிருக்கிறார்கள்.</p>
<p class="content">விஜயகாந்த் கட்சிக்கு ஓட்டுப் போடுவது பற்றி தேர்தல் நேரத்தில்தான் முடிவெடுப்பேன் என நேரடியாக எடுக்கப்பட்ட சர்வேயில் அதிகம் பேர் சொல்லியிருந்தார்கள். ஆனால், ஆன்லைன் சர்வேயில் முடிவுகள் அப்படியே மாறியிருந்தன. 'ஓட்டுப் போட மாட்டேன்’ என அதிகம் பேர் கருத்தைப் பதிந்திருந்தார்கள்.</p>
<p class="content">இனி சர்வே முடிவுகள் உங்கள் பார்வைக்கு...</p>
<p style="text-align: center"><img align="middle" width="600" height="859" alt="" src="http://cdnw.vikatan.com/jv/2014/02/zmqmfj/images/p19(1).jpg"></p>
<p style="text-align: center"><img align="middle" width="600" height="851" alt="" src="http://cdnw.vikatan.com/jv/2014/02/zmqmfj/images/p20(1).jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">வாக்குகள் தேவையா... இல்லை, எதிர்ப்புகள் வேண்டுமா?</div>
<div class="subtitle1">ஜெய்னுல் ஆபிதீன் கேள்வி</div>
<div class="subtitle2"></div>
<div class="content" style="border-top:1px solid #DDD;">
<p class="content">'தோல்கள் சுமந்து நாறும் தோள்கள்</p>
<p class="content"> நூல்கள் சுமக்க வேண்டாமா?</p>
<p class="content">இறைச்சி வெட்டிப் பிழைக்கும் நாங்கள்</p>
<p class="content">இலக்கியம் படிக்க வேண்டாமா?’ என்ற கோஷங்களுடன் கட்டுக்கடங்காத கூட்டத்தைக் கூட்டி ஒரு போராட்டத்தை நடத்தியுள்ளது தமிழ்நாடு தவ்ஹீத் ஜமா-அத்.</p>
<p class="content">நீதிபதி ரங்கநாத் மிஸ்ரா கமிஷன் அளித்த பரிந்துரையின்படி முஸ்லிம்களுக்கு, மத்தியில் 10 சதவிகிதமும் மாநிலத்தில் 7 சதவிகிதமும் இட ஒதுக்கீடு வழங்க வலியுறுத்தி... சென்னை, திருச்சி, திருநெல்வேலி, கோவை என நான்கு மாவட்டங்களிலும், புதுச்சேரி, காரைக்கால், மும்பை உள்ளிட்ட இடங்களிலும் தமிழ்நாடு தவ்ஹீத் ஜமா-அத் கடந்த 28-ம் தேதி போராட்டம் நடத்தியது.</p>
<p class="content"><img align="right" width="300" height="246" alt="" src="http://cdnw.vikatan.com/jv/2014/02/zmqmfj/images/p39.jpg">சென்னையில் ராஜரத்தினம் ஸ்டேடியம், முஸ்லிம் ஆண்கள் மற்றும் பர்தா அணிந்த முஸ்லிம் பெண்களால் நிரம்பித் திணறியது. நாடாளுமன்றத் தேர்தல் நெருங்கும் நேரத்தில், தவ்ஹீத் ஜமா-அத் சார்பில் போராட்டம் அறிவிக்கப்பட்ட நாளில் இருந்தே உளவுத் துறையும் போலீஸும் தலையைப் பிய்த்துக்கொண்டு திரிந்தனர். ஆனால், அவர்கள் பயந்தபடி எந்தவிதமான சிறு அசம்பாவிதமும் இல்லாத அளவில் அந்தப் போராட்டம் நடைபெற்றது. தவ்ஹீத் ஜமா-அத் சார்பில் அறிவிக்கப்பட்ட போராட்டமாக இருந்தாலும், அந்த அமைப்பைச் சாராத முஸ்லிம்களும் போராட்டத்தில் கலந்துகொண்டனர்.</p>
<p class="content"><img align="left" width="280" height="400" alt="" src="http://cdnw.vikatan.com/jv/2014/02/zmqmfj/images/p38.jpg">போராட்டத்தில் தமிழ்நாடு தவ்ஹீத் ஜமா-அத் தலைவர் ஜெய்னுல் ஆபிதீன் பேசினார். ''இந்தியாவில் மோசமாக உள்ள முஸ்லிம்களின் நிலையை உயர்த்த வேண்டுமானால், அவர்களுக்கு மத்தியில் 10 சதவிகித இட ஒதுக்கீடும், மாநிலங்களில் 7 சதவிகித இட ஒதுக்கீடும் வழங்க வேண்டும் என்று நீதிபதி ரங்கநாத் மிஸ்ரா கமிஷன் அறிவுறுத்தியது. அது அறிக்கை அளித்து வருடங்கள் ஓடிவிட்டன. ஆனால், இதுவரை ஒன்றும் நடந்தபாடில்லை. எனவேதான், நீதிபதி ரங்கநாத் மிஸ்ரா கமிஷன் அறிக்கையை உடனடியாக நிறைவேற்ற வேண்டும் என்று வலியுறுத்தி, இத்தனை லட்சக்கணக்கான மக்களை இங்கு கூட்டியுள்ளோம். காசு கொடுத்தும் சாராயம் வாங்கிக் கொடுத்தும் இந்தக் கூட்டம் இங்கு கூட்டப்படவில்லை.  </p>
<p class="content">தி.மு.க., அ.தி.மு.க. என்று இரண்டு கட்சிகளும் கடந்த சட்டசபைத் தேர்தல் சமயத்தில் அளித்த வாக்குறுதியில், 'முஸ்லிம்களுக்கு இப்போது வழங்கப்பட்டுள்ள இட ஒதுக்கீடு போதாது. எனவே, நாங்கள் ஆட்சிக்கு வந்தால், அதை உயர்த்தி வழங்குவோம்’ என்று வாக்குறுதி அளித்தனர். ஆனால், ஆட்சிக்கு வந்து அமர்ந்த பிறகு ஒன்றும் செய்யவில்லை. அதேபோல் கடந்த 10 ஆண்டுகளாக மத்தியில் ஆட்சியில் உள்ள காங்கிரஸ் கட்சியும் எங்களைக் கண்டுகொள்ளவில்லை. இப்போது நாடாளுமன்றத் தேர்தல் வருகிறது. அதற்கு முன்பாக, இப்போது அதிகாரத்தில் உள்ள கட்சிகளிடம் இங்கு கூடியுள்ள கூட்டம் தெரிவித்துக்கொள்வது ஒன்றுதான். தேர்தல் நடத்தை விதிமுறைகள் அமலுக்கு வருவதற்குள், முஸ்லிம்களுக்கு இடஒதுக்கீடு வழங்கிவிடுங்கள். எங்களுக்கு இட ஒதுக்கீடு வழங்கி, நீங்கள் ஆதாயம் அடைந்துகொள்ளுங்கள். எங்கள் ஓட்டுக்களை முழுமையாகப் பெற்றுக்கொள்ளுங்கள். அல்லது, எங்களின் எதிர்ப்பை எதிர்கொள்ளத் தயாராய் இருங்கள்'' என்றார்.</p>
<p class="content">ஜெய்னுல் ஆபிதீன் உரை முடிந்ததும், கூட்டம் கலையத் தொடங்கியது. சிறை நிரப்பும் போராட்டம் என்றாலும், போலீஸ்காரர்கள் யாரையும் கைதுசெய்யவில்லை. போராட்டக்காரர்களும் கைதாவதற்கான சூழலை உருவாக்கவில்லை. போக்குவரத்தை ஒழுங்குபடுத்தும் வேலையைத் தவிர, அன்று போலீஸாருக்கு வேறு எந்த வேலையும் இருக்கவில்லை. தங்களின் உணர்வுகளைப் பதிவுசெய்துவிட்டு, நம்பிக்கையுடன் கலைந்துசென்றனர் முஸ்லிம்கள்.</p>
<p class="content">- <span style="color: #0000ff">ஜோ.ஸ்டாலின் </span></p>
<p class="content">படங்கள்: சொ.பாலசுப்ரமணியன், ப.சரவணகுமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மிஸ்டர் கழுகு:  ''என்னையும் ஸ்டாலினையும் சேர்த்தே கவுத்துட்டாரு!''</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="600" height="139" src="http://cdnw.vikatan.com/jv/2014/02/zmqmfj/images/p42c.jpg"></p>
<p class="content">''நினைத்தாலே நெஞ்சு வெடிக்கக்கூடிய, இதயம் நின்றுவிடக்கூடிய செய்தியைச் சொல்லி தமிழக அரசியலில் அதிர்வலைகளை உண்டாக்கியிருக்கிறார் கருணாநிதி!</p>
<p class="content"> கூட்டணிப் பேச்சுவார்த்தை, தொகுதிப் பங்கீடு எனத் தேர்தல் பரபரப்பையும் தாண்டி, தி.மு.க-வின் வாரிசுப் போட்டி வீதிக்கு வந்து நிற்கிறது. 'விடுதலைப் புலிகளால் என் உயிருக்கு ஆபத்து. வை.கோபால்சாமிக்கு சாதகமாகப் புலிகள் என்னைக் கொலை செய்ய நினைக்கிறார்கள். மத்திய உளவுப் பிரிவு எனக்கு அனுப்பிய தகவல் இது’ என்று 1993-ல் கருணாநிதி சொன்ன அதிர்ச்சியைவிட 100 மடங்கு அதிர்ச்சியைக் கொளுத்திப் போட்டிருக்கிறார். அப்போது வைகோ பிரிந்தார். இப்போது அழகிரி பிரிந்துவிட்டார். 'ஸ்டாலின் இன்னும் இரண்டு மூன்று மாதங்களில் செத்துவிடுவார் என்று உரத்த குரலில் அழகிரி சொன்னார்’ என்று கருணாநிதி சொன்னதற்குப் பெரிய பின்னணி இருக்கிறது'' என்ற பீடிகையோடு பேச ஆரம்பித்தார் கழுகார்.</p>
<p class="content">''துரைமுருகனை அழகிரி சந்தித்துவிட்டுப் போன பிறகு, ஸ்டாலின் சந்தித்திருக்கிறார். 'தலைவரைக் குறிவைத்து அவர் தொடர்ந்து பேசி வருகிறார். கழகத்துக்குக் கெட்ட பெயரை ஏற்படுத்தி எப்படியாவது தேர்தலில் நமது வெற்றியைக் குலைத்துவிட அவர் துடிக்கிறார். இப்படியே போனால், இது கட்சிக்குப் பெரிய பலவீனத்தை ஏற்படுத்தும். இதை இனியும் அனுமதிக்கக் கூடாது’ என்று ஸ்டாலின் சொல்லியிருக்கிறார். உடனே துரைமுருகன், 'இரண்டு பேரும் உட்கார்ந்து பேசினால் பிரச்னை தீரும். சமரசமாகப் பேசித் தீர்த்துக்கொள்ள வேண்டிய விஷயம் இது’ என்று சொல்லியிருக்கிறார். அதற்கு, 'இனி இதை வீட்டில் வைத்தெல்லாம் பேச முடியாது. கட்சி விவகாரத்தை அறிவாலயத்தில்தான் பேச முடியும். பேராசிரியர் போன்ற நிர்வாகிகளை வைத்து அவரிடம் பேசிக்கொள்​ளுங்கள். ஆனால், எந்தக் காரணத்தைக்கொண்டும் அவர் தலைவரிடம் பேச அனுமதிக்க முடியாது. மிகவும் மோசமாக வரைமுறையில்லாமல் அவர் நடந்துகொள்கிறார்’ என்று சொன்னாராம் ஸ்டாலின்.''</p>
<p class="content">''ஓஹோ!''</p>
<p style="text-align: center"><img align="middle" width="600" height="398" alt="" src="http://cdnw.vikatan.com/jv/2014/02/zmqmfj/images/p42.jpg"></p>
<p class="content">''கட்சியைவிட்டுத் தன்னைக் கட்டம் கட்டிய பிறகு, 'நான் சும்மா இருக்க மாட்டேன். கட்சியின் ஊழல்களை என்னுடைய பிறந்தநாள் அன்று வெளிச்சம் போட்டுக் காட்டுவேன்’ என்று மீடியாவில் கர்ஜித்திருந்தார் அழகிரி. அவர் ஊழல் என்று சொல்ல வந்தது, கட்சியின் வரவு செலவுக் கணக்குகளைத்தான். கட்சிக்குள் இருக்கும் நிதி மலைக்கவைக்கும் அளவுக்கு இருக்கிறதாம். இதுபற்றி தனக்கு நெருக்கமாக இருக்கும் பத்திரிகையாளர் ஒருவரிடம் வலியப் போய் பேசியிருக்கிறார் அழகிரி. 'கட்சிப் பணம் எப்படி வந்தது? யார் யாரிடம் உள்ளது? எங்கே போனது? இந்த விஷயம் எல்லாம் எனக்குத் தெரியும். ஸ்டாலினைச் சுற்றி இருப்பவர்கள் யார் யார் என்னென்ன செய்கிறார்கள். ஆட்சியில் இருந்தபோது அவர்கள் அடித்த லூட்டிகள்... இவற்றை எல்லாம் அம்பலத்துக்குக் கொண்டுவர முடியும்’ என்றெல்லாம் அந்த பத்திரிகையாளரிடம் பேசிய விஷயம், தி.மு.க-வின் தலைமைக்குப் போனதாம். தன்னுடைய பிறந்தநாளில் கட்சியின் ஊழல் பற்றி அழகிரி எதுவும் சொல்லிவிடக் கூடாது என்பதற்காகத்தான் கருணாநிதி முந்திக்கொண்டு 'நெஞ்சு வெடிக்கக்கூடிய சொல்லை அழகிரி சொன்னார்’ என்று அதிரடியாகப் பேட்டி கொடுத்தாராம்.''</p>
<p class="content">''கருணாநிதியின் பேட்டிக்குப் பிறகு, 'ஊழலை வெளிப்படுத்துவேன் என்று சொல்லவே இல்லை’ என்று அழகிரி மறுத்திருக்கிறாரே?''</p>
<p class="content">''எல்லாம் கருணாநிதி வைத்த செக். கருணாநிதியின் பேட்டிக்கு அழகிரி உடனடியாக ரியாக்ஷன் காட்டிவிட்டார். 'இப்படி அபாண்டமான குற்றச்சாட்டைச் சொல்லுவார் என்று கனவில்கூட நினைத்துப் பார்க்கவில்லை. பிறந்தநாள் பரிசாக இதை ஏற்றுக்கொள்கிறேன்’ என்று சொல்லியிருக்கிறார் அழகிரி. 'காலை 4 மணிக்கே தலைவர் எழுந்துவிடுவார் என்பது ஊரறிந்த செய்தி. அப்படியிருக்கும்போது காலை 6 மணிக்கு அவரைப் போய்ப் பார்த்ததில் என்ன தவறு? காலை 9 மணிக்குப் பிறகு இரவு வரையில் பொன்முடி, எ.வ.வேலு போன்ற ஸ்டாலின் ஆதரவாளர்கள்தான் அவரைச் சுற்றி நிற்கிறார்கள். தனிப்பட்ட முறையில் தலைவரிடம் விஷயத்தைப் பகிர்ந்துகொள்ள காலையில் போய்ப் பார்க்கக் கூடாதா? தலைவர் ஏதோ தந்திரப் பிரசாரத்தை ஆரம்பித்திருக்கிறார். என்னைக் கட்சியைவிட்டு நீக்கிவிட்டார். அதோடு குற்றச்சாட்டையும் சொல்லியிருக்கிறார். ஸ்டாலின் இறந்துவிடுவார் என்று நான் சொல்லாத ஒன்றைச் சொல்லி, தமிழகத்துக்கு ஏதோ ஒரு செய்தியைப் பதியவைக்க நினைக்கிறார். ஒரே நேரத்தில் என்னையும் ஸ்டாலினையும் சேர்த்தே கவுத்துட்டாரு. அவருடைய திட்டம் என்ன? ஒரே கல்லில் இரண்டு மாங்காய்களை அடித்திருக்கிறார். ஒரே நேரத்தில் இரண்டு பேரையும் நசுக்குவதற்குப் பலமான காரணம் ஒன்று இருக்கிறது’ என்று அழகிரி தனது நெருங்கிய வட்டாரத்தில் சொல்ல ஆரம்பித்திருப்பது அதிர்ச்சியைக் கூட்டியிருக்கிறது.''</p>
<p class="content">''சமாதானப் படலம் நடக்கவில்லையா?''</p>
<p class="content">''நடந்தது. வழக்கம்போல செல்விதான் பேசியிருக்கிறார். 'அமைதியாக இரு’ என்று செல்வி சொன்னதை காதில் வாங்கிக்கொள்ளாமல் 'அரசியல் விளையாட்டை அழகிரி ஆட ஆரம்பித்திருக்கிறார். 'அதை எப்படி முடிக்க வேண்டும் என்று எனக்குத் தெரியும்’ என்றும் செல்வியிடம் சீறியிருக்கிறார். இதனால் இனியும் சமரச முயற்சி எடுபடாது.''</p>
<p class="content">''பிறந்தநாள் கொண்டாட்டம் எப்படி இருந்தது?''</p>
<p class="content">''கட்சியில் இருந்து கட்டம் கட்டிய பிறகு அழகிரியின் பிறந்தநாள் விழா, பெரிய அளவில் நடந்துவிடக் கூடாது என்று தி.மு.க. தலைமை நினைத்தது. அழகிரி நீக்கப்பட்ட பிறகு, திண்டுக்கல்லில் இருந்து சாரைசாரையாக வந்த ஆதரவாளர்களைக் கண்டு அறிவாலயமே அதிர்ச்சி அடைந்தது. அதனாலோ என்னவோ, தென் மாவட்ட நிர்வாகிகள் பலரையும் சென்னைக்கு வரவழைத்துவிட்டது ஸ்டாலின் தரப்பு. இதனால் பிறந்தநாள் அன்று தி.மு.க. நிர்வாகிகள் யாரும் மதுரைக்குப் போகவில்லை. ஸ்டாலின் மீது அதிருப்தியில் இருந்த நிர்வாகிகளையும் சந்தித்த சிலர் 'உங்களை ஸ்டாலின் விசாரித்தார்’ என்று பாசம் காட்டியிருக்கிறார்கள். இதனால், பலரும் அழகிரியின் பிறந்தநாளுக்கு ஆப்சென்ட் போட்டுவிட்டார்கள். ஆனாலும் பிறந்தநாளைப் பிரமாண்டப்படுத்திவிட்டார் அழகிரி. கண்டனப் போஸ்டர்கள், கொடும்பாவி எரிப்புக்கு இடையே நடந்த பிறந்தநாள் விழாவை தன்னுடைய பலத்தைக் காட்டும் விழாவாக மாற்றிக்கொண்டார் அழகிரி. முந்தைய தினம் நெப்போலியன், நடிகர் ரித்தீஷ், கே.பி.ராமலிங்கம் ஆகிய மூன்று எம்.பி-க்கள் அழகிரிக்கு வாழ்த்து சொன்னது ஆச்சர்யம். மத்திய அரசில் இருந்து தி.மு.க. விலகியபோது ஒருநாள் கழித்துத்தான் அழகிரி தனது பதவியை ராஜினாமா செய்தார். அப்போது அழகிரியுடன் போனார் நெப்போலியன். மலர்களால் ஆன கிரிக்கெட் பேட்டை அழகிரிக்குப் பிறந்தநாளில் வழங்கினார் நெப்போலியன். கொஞ்ச காலமாகவே ஸ்டாலினுடன் கருத்து மோதல் ஏற்பட்டு அழகிரி ஆதரவாளராக மாறிவிட்டார் நெப்போலியன். அழகிரியுடன் யாரும் தொடர்புவைத்துக்கொள்ளக் கூடாது என்று சொல்லியும் துணிச்சலுடன் இவர்கள் அழகிரியை சந்தித்திருக்கிறார்கள். இவர்கள் மீது நடவடிக்கை பாயலாம்.</p>
<p class="content">கடந்த காலங்களில் அழகிரியின் பிறந்தநாள் கொண்டாட்டத்தின்போது மீடியாவைக் கண்டுகொள்ள மாட்டார்கள். இந்த முறை ஏக மரியாதை. அழகிரி வீட்டில் ஜெயா டி.வி. நிருபரைக்கூட தங்கத் தட்டில் வைத்துத் தாங்கினார்கள். அழகிரியின் படத்துக்கு பால், பன்னீர், சந்தனம், மஞ்சள், இளநீர் அபிஷேகம் செய்தனர். எப்போதும் இல்லாத புது விஷயமாக இருக்கிறதே என்று கேட்டால், 'ஸ்டாலின் ஆட்கள் அண்ணனின் கொடும்பாவி கொளுத்தினார்கள். அந்தக் களங்கத்தைப் போக்கத்தான் இந்த அபிஷேகம்’ என்றார்கள். வட இந்திய சேனல்களின் லைவ் வேன்கள் அழகிரியை வீட்டைச் சுற்றி நின்றன. ஸ்டாலினால் நியமிக்கப்பட்ட பொறுப்புக் குழுவில் இடம்பெற்ற கதிரவன் பேக்கரி உரிமையாளர் சின்னம்மாள் சின்னசாமி, 63 கிலோ கேக்குடன் வந்தார். இந்த கேக் வெட்டும் படலம் நடந்தபோது, பின்னால் இருந்த பேனரில் தயாளு அம்மாள் படம் பெரியதாகவும் கருணாநிதியின் படம் சிறியதாகவும் இருந்தது. கேக் வெட்டிய அழகிரி, அதைத் தன் மகன் துரை தயாநிதிக்கு ஊட்டினார். மீதி இருந்த கேக்கை சுற்றியிருந்த நிர்வாகிகள் எடுத்து தொண்டர்கள் பக்கம் வீசினார்கள். அழகிரி வெட்டிய கேக்கை பலரும் கேட்ச் பிடிக்க முயல... ஏரியாவே கிரிக்கெட் மைதானம் ஆனது. முளைப்பாரிப் பெண்கள், அலகு குத்திய ஆண்கள், பிரியாணி விருந்து எனப் பிறந்தநாள் களைகட்டியது.''</p>
<p class="content">''ஓகே! கூட்டணிச் செய்திகள் எதுவும் உண்டா?''</p>
<p class="content">''பி.ஜே.பி. கூட்டணியில் தே.மு.தி.க. சேர்வது பற்றிய பேச்சுவார்த்தை பிரகாசம் அடைந்திருக்கிறது. 'கருணாநிதி - அழகிரி மோதல் நாடகம். இதற்கு நாங்கள் அடிபணிய மாட்டோம்’ என்று பிரேமலதா சொல்லியிருப்பது தி.மு.க. கூட்டணியின் கதவை சாத்துவதுபோல அமைந்திருக்கிறது. இதை வைத்துதான் பி.ஜே.பி. கூட்டணியில் தே.மு.தி.க. சேரும் என்று உறுதியாகச் சொல்கிறார்கள். சமத்துவக் கூட்டணி என்று தனி ஆவர்த்தனம் காட்டிக்கொண்டிருந்த ராமதாஸ், பி.ஜே.பி. கூட்டணியில் சேர முடிவெடுத்துவிட்டாராம். பி.ஜே.பி. அணியில்தான் பா.ம.க. இருக்க வேண்டும் என்பது அன்புமணியின் விருப்பம். அதற்கான எல்லா மூவும் நடந்துகொண்டிருந்தது. பி.ஜே.பி. நிர்வாகிகளுடன் அன்புமணி பேசி ஒருவழியாக ராமதாஸை கரைய வைத்துவிட்டார்கள். 'பி.ஜே.பி. கூட்டணியில் சேர்வதில் எந்த ஆட்சேபனையும் இல்லை. ஆனால் அவமானபடுத்தக் கூடிய அளவுக்கு எந்த நிகழ்வும் நடக்கக் கூடாது. உரிய மரியாதையைத் தர வேண்டும்’ என்று சொல்லியிருக்கிறார் ராமதாஸ். சேலம், ஆரணி, தர்மபுரி, கிருஷ்ணகிரி, கடலூர், அரக்கோணம், மயிலாடுதுறை ஆகிய தொகுதிகளைக் கேட்கிறது தே.மு.தி.க. இதில் கிருஷ்ணகிரி, சேலம், மயிலாடுதுறை தொகுதிகளில் பி.ஜே.பி. போட்டியிட விரும்புகிறது. பா.ம.க-வும் தே.மு.தி.க-வும் செல்வாக்கு படைத்த வட மாவட்டங்களில் உள்ள தொகுதிகளைப் பிரச்னை இல்லாமல் பிரித்துக்கொள்வது பற்றிதான் திரும்பத் திரும்ப பேச்சுவார்த்தை நடத்தப்படுகிறது.''</p>
<p class="content">''விழுப்புரம் மாநாட்டில் கூட்டணி அறிவிப்பை விஜயகாந்த் வெளியிடுவாரா?''</p>
<p style="text-align: center"><img align="middle" width="585" height="355" alt="" src="http://cdnw.vikatan.com/jv/2014/02/zmqmfj/images/p43a.jpg"></p>
<p class="content">''மாநாட்டில் கூட்டணி குறித்த முடிவை அறிவிப்பதற்காக தனது மனைவி பிரேமலதாவுடன் விஜயகாந்த் கோயில் கோயிலாக சென்று வருகிறாராம். கடந்த சட்டமன்றத் தேர்தலில் கூட்டணி அறிவிப்பை வெளியிடும் முன்னர் திருப்பதி, ஸ்ரீவில்லிபுத்தூர் கோயில்களுக்குச் சென்றுவந்ததாக அவரது கட்சியினர் தெரிவிக்கிறார்கள். இதற்கிடையில், மோடியின் சென்னை பொதுக்கூட்டத்துக்கு முன்பாக, உளுந்தூர்பேட்டை தே.மு.தி.க. மாநாட்டில் பி.ஜே.பி. தலைவர்களை மேடையேற்றும் முயற்சியிலும் சிலர் ஈடுபட்டுள்ளார்களாம்.''</p>
<p class="content">''வேறு செய்திகள் உண்டா?''</p>
<p class="content">''பா.ம.க-வில் இருந்து வெளியேறி தமிழக வாழ்வுரிமைக் கட்சி தொடங்கிய வேல்முருகனைக் கூட்டணிக்குள் கொண்டுவர தி.மு.க-வும் அ.தி.மு.க-வும் தூதுவிட்டுவருகிறது. தி.மு.க. முன்னாள் அமைச்சர் எம்.ஆர்.கே.பன்னீர்செல்வம், கடந்த 28-ம் தேதி சென்னை வளசரவாக்கத்தில் உள்ள வேல்முருகன் வீட்டுக்கே சென்று அழைத்தார். மறுநாள் முன்னாள் அமைச்சர் வேலு பேசினார். 'திருச்சி தி.மு.க. மாநாட்டில் கலந்துகொள்ள வேண்டும்’ என்று கேட்டாராம். 'கூட்டணியில் கண்டிப்பாக ஒரு சீட் தருகிறோம்’ என்றும் சொன்னாராம். '3-ம் தேதிக்குள் பதில் சொல்லுங்கள். திருச்சி மாநாடு அழைப்பிதழ் அச்சடிக்க வேண்டி இருக்கிறது’ என்று சொன்னாராம். அதற்கு வேல்முருகன் உறுதியான பதில் எதையும் சொல்லவில்லையாம். அதே நேரத்தில் அ.தி.மு.க. நால்வர் குழுவும் தமிழக வாழ்வுரிமைக் கட்சியின் முக்கிய நிர்வாகிகளும் ரகசிய சந்திப்பு ஒன்றை நடத்தியிருக்கிறார்கள். அப்போது, இரண்டு சீட் வேண்டும் என்று சொல்லியிருக்கிறார்கள். 'அம்மாவிடம் கலந்து பேசி விரைவில் அழைக்கிறோம்’ என்று சொல்லிவிட்டுப் போனார்களாம். 'பா.ம.க., காங்கிரஸ் அல்லாத கூட்டணியில் சேர வேண்டும். கூட்டணிக்காக அவசரப்பட வேண்டாம்’ என்று நினைக்கிறாராம் வேல்முருகன்.''</p>
<p class="content">''ம்!''</p>
<p class="content">''தேர்தல் வேலைகள் சூடுபிடிக்கத் தொடங்கிவிட்டன. ஒரே இடத்தில் மூன்று ஆண்டுகளுக்கு மேல் பதவியில் இருப்பவர்கள் பிப்ரவரி 15-ம் தேதிக்குள் இடமாற்றம் செய்ய வேண்டும் என்று சொல்லியிருக்கிறது தேர்தல் கமிஷன். இதன்படி பிப்ரவரி முதல் வாரத்தில் பெரிய அளவில் அதிகாரிகள் மாற்றத்தை செய்யப்போகிறார் முதல்வர் ஜெயலலிதா. இதே நேரத்தில், ஓய்வுபெற்ற பிறகும் பணி நீடிப்பில் உள்ள ஐ.ஏ.எஸ்., ஐ.பி.எஸ்., அதிகாரிகளை தேர்தல் பணிகளில் ஈடுபடுத்த வேண்டாம் என்று ஸ்டாலின் தேர்தல் கமிஷனுக்கு ஃபேஸ்புக்கில் செய்தி அனுப்பியிருக்கிறார்.</p>
<p class="content">'போலீஸ் டி.ஜி.பி-யாக உள்ள ராமானுஜம் பணி நீடிப்பில் இருக்கிறார். அவரைப் போன்ற அதிகாரிகள் தேர்தல் நேரத்தில் ஆளுங்கட்சிக்கு ஆதரவாகவே செயல்படுவார்கள். எனவே, அவர்களை வேறு இடங்களுக்கு உடனே மாற்ற வேண்டும்’ என்று கேட்டிருக்கிறார் மு.க.ஸ்டாலின். ஆனால், டி.ஜி.பி. ஆபீஸ் வட்டாரத்தில் உள்ள சில அதிகாரிகளோ, 'உண்மையில் அவர் உச்ச நீதிமன்ற வழிகாட்டுதலின்படி தொடர்ந்து இரண்டு ஆண்டுகள் பதவியில் இருக்கிறார். எனவே, தேர்தல் கமிஷனின் விதிமுறைகள் ராமானுஜத்துக்குப் பொருந்தாது' என்கிறார்கள்.</p>
<p class="content">ஆனால், தி.மு.க-வோ ராமானுஜத்தை மாற்றியே ஆக வேண்டும் என்று தேர்தல் கமிஷனிடம் போராட்டம் நடத்தவும் ரெடியாகிவிட்டது. இதைத் தவிர்க்க அனூப் ஜெய்ஸ்வால், நரேந்திரபால் சிங், அசோக்குமார் ஆகியோரது பெயர்களை தமிழக அரசு தேர்தல் கமிஷனுக்குப் பரிந்துரை செய்யுமாம். இந்த வகையில், உளவுத்துறைத் தலைவர் அசோக்குமாரை தமிழக அரசு டி.ஜி.பி. பதவியில உட்காரவைக்க விரும்புகிறது. இதேபோல், ஐ.ஏ.எஸ். அதிகாரிகள் விஷயத்திலும் பெரிய மாற்றம் வரப்போகிறது. தலைமைச் செயலாளர் ஷீலா பாலகிருஷ்ணன் வருகிற மார்ச் மாதம் ஓய்வுப்பெறப்போகிறார். முதல்வரின் செயலாளர்களில் ஒருவரான ஷீலாபிரியா வருகிற மே மாதத்துடன் ஓய்வுபெறுகிறார். இந்த இருவரையும் இப்போதே மாற்றிவிட முதல்வர் நினைக்கிறாராம். புதிய தலைமைச் செயலாளராக ஸ்ரீதர் நியமிக்கப்படலாம் என்று அதிகாரிகள் பேசிக்கொள்கிறார்கள். அவர் இப்போது வருவாய் துறையில் பணியில் இருக்கிறார்.''</p>
<p class="content">''தேர்தல் கமிஷனின் அதிரடியில் யார் யார் தலைகள் எல்லாம் உருளப் போகிறதோ தெரியவில்லை!''</p>
<p class="content">''ராஜ்யசபா வேட்பாளர் பட்டியலை வெளியிட்டபோது விஜிலா சத்யானந்த் எம்.எஸ்ஸி., படித்திருப்பதாக சொல்லியிருந்தார் ஜெயலலிதா. ஆனால், அவர் வேட்புமனுவிலோ, பி.எஸ்ஸி-யை மட்டுமே குறிப்பிட்டிருக்கிறார். என்ன மர்மமோ?'' என்று சொல்லிவிட்டுப் பறந்தார் கழுகார்.</p>
<p class="content">அட்டைப் படம்: <span style="color: #0000ff">வீ.சிவக்குமார்</span></p>
<p class="content"><span style="color: #0000ff">படங்கள்: பா.காளிமுத்து, தே.சிலம்பரசன்</span></p>
<p class="content"><strong><span style="color: #ff6600"> டெல்லியைக் கலக்கும் கடிதம்!</span></strong></p>
<p style="text-align: center"><strong><span style="color: #ff6600"><img align="middle" width="250" height="187" alt="" src="http://cdnw.vikatan.com/jv/2014/02/zmqmfj/images/p45.jpg"></span></strong></p>
<p class="content">''ராம்ஜெத்மலானிக்கும் மத்திய அரசின் உயந்த பதவியில் இருக்கும் தமிழக புள்ளிக்கும் இடையே நடந்த கடித விவகாரம், தலைநகர் டெல்லியில் சூட்டைக் கிளப்புகிறது. ஒரு டி.வி. நிறுவனத்தில் சில மாதங்களுக்கு முன்பு வருமானவரித் துறையினர் சோதனை நடத்தினர். அப்போது, கோடிக்கணக்கான தொகை அந்த டி.வி. நிறுவனத்துக்கு வந்திருப்பதாக செய்தி பரவியது. இது குறித்து விசாரித்தபோது, அது அந்த தமிழகப் புள்ளியின் முதலீடு என்று தெரிய வந்திருக்கிறது. இதை அறிந்த பிரபல வழக்கிறிஞர் ராம்ஜெத்மலானி அந்தப் புள்ளிக்குக் கடிதம் எழுதியிருக்கிறார். பதிலுக்கு அந்தப் புள்ளியும் கடிதம் அனுப்பியிருக்கிறார். இப்படி மாறி மாறி கடிதப் போக்குவரத்து நடந்திருக்கிறது. நாடாளுமன்றத் தேர்தல் நேரத்தில் இந்தக் கடிதங்கள் பூமாராங்காய் திரும்பலாம் என்கிறார்கள் டெல்லிவாலாக்கள்!</p>
<p class="content"><strong><span style="color: #0000ff">மிஸ்ஸான புன்னகை!</span></strong></p>
<p style="text-align: center"><strong><span style="color: #0000ff"><span style="color: #ff6600"><img align="right" width="153" height="200" alt="" src="http://cdnw.vikatan.com/jv/2014/02/zmqmfj/images/p43.jpg"></span></span></strong></p>
<p class="content">ஜெயலலிதாவின் முதல் ஆட்சி காலத்தில் மூன்று ஆண்டு களுக்கு வருமானவரி கணக்கை ஜெயலலிதா மற்றும் சசிகலா சமர்ப்பிக்கவில்லை என்ற வழக்கு எழும்பூர் பொருளாதாரக் குற்றங்களுக்கான நீதிமன்றத்தில் நடந்துவருகிறது. இந்த வழக்கு தொடர்பாக ஜெயலலிதா தரப்பு உச்ச நீதிமன்றத்துக்கு மேல்முறை யீடுக்குச் செல்ல... எதிர்பாராத திருப்பம். மேல்முறையீட்டைத் தள்ளுபடி செய்த சுப்ரீம் கோர்ட், 'சென்னை நீதிமன்றம் நான்கு மாதங்களுக்குள் வழக்கின் விசாரணையை நடத்தி தீர்ப்பை வழங்க வேண்டும்’ என்று கெடு விதித்தது. இந்த அதிர்ச்சி தகவல் சட்டசபையில் ஆளுநர் உரை நடந்துகொண்டிருந்தபோது ஜெயலலிதாவின் காதுக்குச் சென்றது. அதனால், ஆளுநர் ரோசய் யாவை வரவேற்றபோது ஜெயலலிதா முகத்தில் இருந்த மகிழ்ச்சி, அவரை வழியனுப்பும்போது இல்லையாம். வெறுமனே கைகூப்பி மட்டுமே வணக்கம் வைத்தாராம். வழக்கமான புன்னகை மிஸ்ஸிங்.</p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கழுகார் பதில்கள்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="250" height="166" src="http://cdnw.vikatan.com/jv/2014/02/zmqmfj/images/p8.jpg"></p>
<p class="content"><span style="color: #0000ff">பி.சாந்தா,</span> மதுரை-14.</p>
<p class="content"> <span style="color: #ff6600"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/zmqmfj/images/question2.jpg">தி.மு.க-வில் ஸ்டாலின் அளவுக்கு அழகிரி உழைத்துள்ளாரா? </span></p>
<p style="text-align: center"><span style="color: #ff6600"><img alt="" align="middle" width="600" height="313" src="http://cdnw.vikatan.com/jv/2014/02/zmqmfj/images/p8a.jpg"></span></p>
<p class="content">அதுதான் அழகிரி கேட்கிறாரே, 'தினமும் ஒவ்வொரு ஊராகப் போய் கூட்டம் பேசினால்தான், கட்சிக்கு உழைப்பதாக அர்த்தமா? நான் உட்கார்ந்த இடத்தில் இருந்தே போனில் கட்சியை வளர்க்கிறேனே’ என்று கருணாநிதியிடம் கேட்டுள்ளார். அம்மையப்பனைச் சுற்றி வந்து பழத்தைப் பெற நினைத்தார் அழகிரி. ஆனால், ஊர் ஊராக அலைந்த ஸ்டாலினுக்கு பழம் கிடைக்கவிருக்கிறது. அது புராணம். இது யதார்த்தம்!</p>
<p class="content"> <span style="color: #0000ff">க.சுல்தான் ஸலாஹீத்தீன் மழாஹிரி</span>, காயல்பட்டினம்.</p>
<p class="content"><span style="color: #ff6600"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/zmqmfj/images/question2.jpg">'எங்களுக்கு கொள்கைதான் முக்கியம், எனவே எங்கள் கட்சியின் கொள்கையோடு ஒத்துப்போகும் கட்சிகளோடு மட்டும்தான் கூட்டணி வைப்போம்’ என்று சொல்லும் அளவுக்கு கொள்கைப்பிடிப்புள்ள கட்சி தற்போது தமிழகத்தில் உள்ளதா? </span></p>
<p class="content">  எல்லாக் கட்சிகளும் கொள்கைப் பிடிப்புள்ள கட்சிகள்தான். அவர்களது ஒரே கொள்கை, கேட்ட தொகுதிகளை வாங்குவதுதான். அந்தக் கொள்கையைத்தானே அனைத்துக் கட்சிகளும் பின்பற்றுகிறார்கள்.</p>
<p class="content">கூட்டணியைவிட்டு விலக நேர்ந்தால், அப்போது கொள்கை மாறுபாடுகளை அடுக்குவார்கள் பாருங்கள், அதுதான் அபத்த அரசியலின் உச்சம். பொதுவாகவே தேர்தல் கூட்டணிகள், கொள்கையின் அடிப்படையில் அமைவது இல்லை. போரில் தர்ம நியாயங்கள் பார்க்கப்படுவது இல்லை என்பதைப்போல, தேர்தலிலும் அதனை யாரும் பார்ப்பது இல்லை.</p>
<p class="content"> <span style="color: #0000ff">பா.ஜெயப்பிரகாஷ்</span>, சர்க்கார்பதி.</p>
<p class="content"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/zmqmfj/images/question2.jpg"><span style="color: #ff6600">'எதிர்க் கட்சியினர் விற்பனை உத்தியில் திறமையற்றவர்களாக உள்ளனர். தலையில் முடியே இல்லாதவர்களுக்கு சீப்பு விற்கிறார்கள். இப்போது புதிதாகச் சிலரும், முடியே இல்லாதவர்களுக்கு தலைமுடியைத் திருத்தம் செய்துகொண்டு இருக்கிறார்கள்’ என்று ராகுல் காந்தி சொல்லி இருக்கிறாரே? </span></p>
<p class="content">  தலையில் முடியே இல்லாதவர்களுக்கு, ஏமாற்றி சீப்பு விற்கும் தந்திரம்தான் அரசியல்!</p>
<p class="content">ஜூ.வி. சார்பில் கல்லூரிகளில் நடத்தப்பட்டு வரும் 'தமிழ் மண்ணே வணக்கம்’ என்ற நிகழ்வில் தமிழகத்தின் மிகப் பெரிய சொல்லாற்றல் கொண்டவரான பாரதி கிருஷ்ணகுமார் பேசும்போது ஒரு கதை சொன்னார்.</p>
<p class="content">மலை உச்சியில் ஒரு புத்த மடம். அதற்குக் கீழே ஒரு சீப்பு வியாபாரி இருந்தார். அவருக்கு மூன்று மகன்கள். தனக்குப் பிறகு தன்னுடைய வியாபாரத்தை யாரிடம் ஒப்படைப்பது என்று மகன்களுக்கு தந்தை ஒரு தேர்வு வைத்தார்.</p>
<p class="content">புத்த மடத்துக்கு மூத்த மகனை அனுப்பினார். புத்த பிட்சுகள் முடி இல்லாமல் இருப்பார்கள். அவர்களைச் சந்தித்து சீப்பு விற்க வேண்டும். 'உங்களுக்கு முடி இல்லை என்றாலும் இந்த சீப்புகளை வைத்து முதுகு சொறியலாமே’ என்று அவன் பிட்சுகளிடம் சொன்னான். இது அந்த பிட்சுகளுக்குப் பிடித்திருந்தது. ஐந்து சீப்புகளை வாங்கினார்கள். அப்பாவிடம் வந்து சொன்னான். முடியே இல்லாதவர்களிடம் ஐந்து சீப்பு விற்றுவிட்டாயே என்று பாராட்டி இரண்டாவது மகனை அனுப்பினார்.</p>
<p class="content">'நூற்றுக்கணக்கான படிகளில் ஏறி பக்தர்கள் வருகிறார்கள். தலைமுடி கலைந்து அலுத்துப்போய் வருகிறார்கள். மடத்தின் வாசலில் ஒரு கண்ணாடியையும் சீப்புகளையும் வைத்தால், சீவி அலங்காரம் செய்துகொண்டு அழகாக வருவார்களே’ என்று சொன்னான். இதுவும் புத்த பிட்சுகளுக்குப் பிடித்துப்போனது. 20 சீப்புகளை வாங்கிக்கொண்டார்கள். பரவாயில்லையே 20 சீப்புகளை விற்றுவிட்டானே என்று பெருமைப்பட்டார் அப்பா.</p>
<p class="content">மூன்றாவது மகனை அனுப்பினார். அவன் புத்த பிட்சுகளைச் சந்தித்து, 'ஒரு நாளைக்கு எத்தனையோ ஆயிரம் பேர் வருகிறார்கள். அவர்களுக்கு புத்தர் பொன்மொழி பொறிக்கப்பட்ட சீப்பு கொடுக்கலாமே, இதனால் புத்தரின் போதனைகளை ஒருவர் தினமும் காலையில் தனது தலையைச் சீவும்போதெல்லாம் அறிவாரே’ என்று சொன்னான். பிட்சுகள் மனம் குளிர்ந்துபோனார்கள். தத்துவத்தைப் பரப்ப இதனைவிடச் சிறந்த வழி இல்லை என்று சொல்லி 10 ஆயிரம் சீப்புகளுக்கு முதல்கட்டமாக ஆர்டர் கொடுத்தார்கள்.</p>
<p class="content">மூன்று மகன்களுமே தந்திரசாலிகள்தான். ஆனால், மூன்றாவது மகன்தான் தந்திரங்களின் தலைவன்.</p>
<p class="content">மோடியா, ராகுலா யார் அதிக சீப்பை விற்கப்போகிறார்கள் என்பது தேர்தல் முடிவில் தெரியும்!</p>
<p class="content"> <span style="color: #0000ff">மு.ரா.பாலாஜி, </span>கோலார் தங்கவயல்.</p>
<p class="content"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/zmqmfj/images/question2.jpg"><span style="color: #ff6600">கூட்டணி விஷயத்தில் விஜயகாந்த் தடுமாறுவது ஏன்? </span></p>
<p class="content">'பிப்ரவரி 2-ம் தேதி கட்சியின் மாநாடு. அதில் கூட்டணி வைக்கலாமா என்று கேட்டுவிட்டு, அப்புறமாக யாரோடு கூட்டணி என்று அறிவிப்பேன்’ என்றுதான் விஜயகாந்த் சொல்லியிருக்கிறார். வேறு எதனையும் அவர் சொல்லவில்லை. இவரோடு கூட்டணி, அவரோடு கூட்டணி என்று முன்னுக்குப் பின்னாக அவர் பேசவில்லை. எனவே, விஜயகாந்த் தடுமாறுகிறார் என்று சொல்ல முடியாது.</p>
<p class="content"> <span style="color: #0000ff">வீர.வைரமுத்து,</span> வேட்டனூர்.</p>
<p class="content"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/zmqmfj/images/question2.jpg"><span style="color: #ff6600">கூட்டணி தர்மம் என்பது தவறுகளைச் சுட்டிக்காட்டாமல் அமைதியாகவே இருப்பதா? </span></p>
<p class="content">அது மட்டுமா, தவறுகளை நியாயப்படுத்துவதும்தான்!</p>
<p class="content"><img align="right" width="137" height="400" alt="" src="http://cdnw.vikatan.com/jv/2014/02/zmqmfj/images/p8c.jpg"> <span style="color: #0000ff">த.சிவாஜி மூக்கையா</span>, தர்காஸ்.</p>
<p class="content"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/zmqmfj/images/question2.jpg"><span style="color: #ff6600">முதல்வர் ஜெயலலிதாவின் பலவீனம்தான் என்ன? </span></p>
<p class="content">  எல்லாவற்றையும் தான், தான் என்று நினைத்துச் செயல்படுவதுதான் அவருடைய பெரிய பலவீனம். எல்லாமே தன்னால்தான் நடக்கிறது, தன்னால்தான் முடியும் என்றால், பல்வேறு குற்றச்சாட்டுகளுக்கு ஆளான சின்னதுரையை வேட்பாளராகத் தேர்வுசெய்ததும் அவர்தானே!</p>
<p class="content"><span style="color: #0000ff">அ.குணசேகரன்</span>, புவனகிரி.</p>
<p class="content"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/zmqmfj/images/question2.jpg"><span style="color: #ff6600">பி.ஜே.பி., தே.மு.தி.க., பா.ம.க., ம.தி.மு.க. கூட்டணியில் ஏதோ ஒன்று இடிக்கிறதே? </span></p>
<p class="content">  ஒன்று அல்ல, பல தொகுதிகள் இடிப்பதாகக் கூட்டணிப் பேச்சுவார்த்தையில் உள்ள ஒருவர் புலம்புகிறார்!</p>
<p class="content"> <span style="color: #0000ff">தாமஸ் மனோகரன்</span>, புதுச்சேரி-4.</p>
<p class="content"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/zmqmfj/images/question2.jpg"><span style="color: #ff6600">'மத்திய அரசை வழிநடத்தும் அதிகாரம் நமக்கு வேண்டும்’ என்ற ஜெயலலிதாவின் கனவை தமிழக மக்கள் நிறைவேற்றுவார்களா? </span></p>
<p class="content">  ஒரு வழி பண்ணிவிடுவாரோ என்ற பயம் மக்கள் மனதில் இருப்பது தெரிகிறது.</p>
<p class="content"> <span style="color: #0000ff">ச.ஜான் பிரிட்டோ, </span>திண்டுக்கல்-5.</p>
<p class="content"><span style="color: #ff6600"><img hspace="2" alt="" vspace="2" align="absMiddle" width="25" height="25" src="http://cdnw.vikatan.com/jv/2014/02/zmqmfj/images/question2.jpg">'ஊழலற்ற கட்சிகளோடுதான் விஜயகாந்த் கூட்டணி என்றால், தே.மு.தி.க. தனித்துத்தான் போட்டியிட வேண்டும்’ என்று திருமாவளவன் சொல்லியிருக்கிறாரே? </span></p>
<p class="content">இதில் என்ன பெருமை? 'ஊழலற்ற கட்சி என்றால் எங்களோடு மட்டும்தான் விஜயகாந்த்தால் கூட்டணி வைக்க முடியும்’ என்று திருமா சொல்லியிருந்தால், அதனைப் பாராட்டலாம்!</p>
<p style="text-align: center"><img alt="" align="middle" width="600" height="74" src="http://cdnw.vikatan.com/jv/2014/02/zmqmfj/images/question1.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">'ஊழலை ஒழிக்கப் பிறந்த கட்சியில் ஊழல்!</div>
<div class="subtitle1">இரண்டுபட்டுக் கிடக்கும் தமிழக ஆம் ஆத்மி</div>
<div class="subtitle2"></div>
<div class="content" style="border-top:1px solid #DDD;">
<p class="content">'நந்தவனத்தில் ஓர் ஆண்டி - அவன்</p>
<p class="content"> </p>
<p class="content">நாலாறு மாதமாய்க் குயவனை வேண்டி</p>
<p class="content">கொண்டுவந்தான் ஒரு தோண்டி - அதைக்</p>
<p class="content">கூத்தாடிக் கூத்தாடிப் போட்டுடைத்தாண்டி’</p>
<p class="content">- கிட்டத்தட்ட அதே நிலையில்தான் இருக்கிறது, தமிழகத்தில் உள்ள ஆம் ஆத்மி கட்சியின் நிலைமை. ஊழலை ஒழிக்கப் புறப்பட்டக் கட்சியினருக்குள் இப்போது குடுமிப்பிடி சண்டை. உழக்கில் கிழக்கு மேற்கு பார்ப்பது மாதிரி, ரகளை களைகட்டத் தொடங்கியிருக்கிறது. 'நான்தான் மாநில ஒருங்கிணைப்பாளர்’ என சண்டை போட்டு, கோர்ட்டுக்கும் கமிஷனர் அலுவலகத்துக்குமாக அலைகிறார்கள்.</p>
<p style="text-align: center"><img align="middle" width="485" height="310" alt="" src="http://cdnw.vikatan.com/jv/2014/02/zmqmfj/images/p27.jpg"></p>
<p class="content">என்னதான் பிரச்னை?</p>
<p class="content">ஆம் ஆத்மியின் மாநிலச் செயலாளர் கு.பாலகிருஷ்ணன், ''முதன் முதலில் தமிழகத்தில் ஆம் ஆத்மி கட்சியைத் தொடங்கியது நாங்கள்தான். அதன் பின் கிறிஸ்டினாசாமி எங்கள் வளர்ச்சி பிடிக்காமல் பொய்ப் புகார் கொடுத்து, எங்களைக் கட்சியில் இருந்து சஸ்பெண்ட் செய்திருக்கிறார். கட்சி <img align="right" width="128" height="526" alt="" src="http://cdnw.vikatan.com/jv/2014/02/zmqmfj/images/p27a.jpg">அலுவலகம் பூந்தமல்லியில் இயங்கிவந்தது. அதை மூடிவிட்டு வேறு எங்கோ திறந்திருக்கிறார்கள். இன்னும் அந்த அலுவலகத்தின் சாவியைக்கூட அவர்கள் ஒப்படைக்கவில்லை. முறையாக அக்ரிமென்ட் போட்டவர்கள், அதற்கு உண்டான காலம் முடியும் முன்னரே உரிய பதிலைத் தெரிவிக்காமல் கட்சியின் அலுவலகத்தை மாற்றியிருக்கிறார்கள். இதுதான் இவர்கள் நேர்மை. கிறிஸ்டினாசாமி தனியாக ஒரு டிரஸ்ட் நடத்தி வருகிறார். அதற்கு நிதி திரட்ட கட்சியின் செல்வாக்கைப் பயன்படுத்திக்கொள்கிறார். இதை எல்லாம் நாங்கள் வெளியில் சொன்னதால்தான், எங்கள் மீது நடவடிக்கை எடுத்திருக்கிறார்கள்.</p>
<p class="content">ஊழலை ஒழிக்கப் பிறந்த கட்சியில் ஊழல்வாதியை எப்படி அனுமதிக்க முடியும்? இவர்கள் மீது நம்பிக்கை இல்லாததால்தான் டெல்லியில் இருந்து தமிழகம் வந்து பிரசாந்த் பூஷண் போன்றவர்கள், நல்ல தலைவர்களைத் தேடுகிறார்கள்'' என்றார்.</p>
<p class="content">சென்னை மாவட்ட ஒருங்கிணைப்பாளர் நாராயணன், ''கடந்த ஆண்டு ஜூலை மாதத்தில் வரவு, கணக்கைக் காண்பிக்கச் சொல்லி கடிதம் மூலமாக நாங்கள் கிறிஸ்டினாசாமியிடம் கேட்டோம். அப்பதான் பிரச்னை முதன்முதலில் ஆரம்பமானது. கட்சியில் வெளிப்படைத்தன்மை இருக்க வேண்டும் என்று சொன்னால் அது தப்பா? இதுகுறித்து விசாரிக்க, டெல்லியில் இருந்து உபதலைவர்கள் அஜித்ஜாவும் புருஷோத்தமனும் வந்தார்கள். கிறிஸ்டினாசாமியிடம் எங்கள் கடிதத்துக்குப் பதில் இல்லாததால், அவர்களிடம் கடிதத்தைக் கொடுத்தோம். அதனுடன் தமிழ்நாடு ஒருங்கிணைப்பாளர்களை மாற்ற வேண்டும் என்ற கடிதமும் சேர்த்துக் கொடுத்தோம். 'உண்மையை ஆராய்ந்து நடவடிக்கை எடுப்போம்’ என்று சொல்லிக் கிளம்பினார்கள். மீண்டும் புருஷோத்தமன் மட்டும் தமிழகம் வந்தார். தமிழகத்தில் இருக்கும் இரண்டு குழுக்களையும் சந்தித்துப் பேசினார். அதன் பின் கிறிஸ்டினா ஒரு வாரத்திலேயே அவசர அவசரமாக வெளிநாட்டுக்குப் போய்விட்டார். அப்போதுதான் டெல்லி சட்டமன்றத் தேர்தல் நடந்து, ஆம் ஆத்மி பெரிய அளவில் வெற்றி பெற்றது. நாங்கள்தான் கட்சிக்காக வேலை செய்தோம். இப்போது அவர்கள் குழுவில் தமிழகத்தில் இருக்கும் கிறிஸ்டினாசாமியைத் தவிர, யாருமே முழு நேர அரசியலில் ஈடுபடவில்லை. ஒருவர் டாக்டராக இருக்கிறார். மற்றொருவர் ஒரு பெரிய தனியார் நிறுவனத்தில் பணிபுரிகிறார். முதலில் அவர்களுக்கு உள்ளேயே ஒற்றுமை கிடையாது. திடீர் என எங்களை சஸ்பெண்ட் செய்ததாகச் சொல்லி கடிதம் தருகிறார்கள். நாங்கள் என்ன தவறு செய்தோம்? கேள்விகள் கேட்டால் குற்றமா? உண்மையாக உழைத்தவர்களுக்குப் பரிசு இதுதானா? முறையாக கமிஷனர் அலுவலகத்திலும் நீதிமன்றத்திலும் புகார் தெரிவித்திருக்கிறோம். நியாயம் எங்கள் பக்கம் இருக்கிறது. நாங்கள் வெல்வோம். நாங்கள்தான் தமிழகத்தின் ஆம் ஆத்மியின் உண்மையான, முக்கியமான நிர்வாகிகள்'' என்று கொந்தளித்தார்.  </p>
<p class="content">இதுகுறித்து தேசிய செயற்குழு உறுப்பினர் மற்றும் மாநில ஒருங்கிணைப்பாளர் கிறிஸ்டினாசாமியிடம் கேட்டோம். ''அவர்கள் தேவையில்லாமல் பிரச்னை ஏற்படுத்தி வருகிறார்கள். இது முடிந்துபோன கதை. பிரசாந்த் பூஷண் தமிழகம் வந்தபோதே இதுகுறித்து தெளிவாக விளக்கிவிட்டார். அவர்கள் கட்சியின் அடிப்படை உறுப்பினர்கள் பட்டியலில் இருந்தே நீக்கப்பட்டுவிட்டனர். ஆனால், தொடர்ந்து கட்சியின் பெயருக்குக் களங்கத்தை ஏற்படுத்தி வருகிறார்கள். இப்போது தமிழகத்தில் ஆம் ஆத்மி கட்சியைப் பலமாக்க எல்லா முயற்சிகளையும் மேற்கொண்டு வருகிறோம். வருகிற நாடாளுமன்றத் தேர்தலைச் சந்திக்க ஆயத்தப் பணிகளில் ஈடுபட்டுள்ளோம். இதுபோன்ற விஷத்தன்மை கொண்ட களைச் செடிகளை எல்லாக் கட்சிகளிலுமே பிடுங்கி தூரத்தான் எறிவார்கள். நாங்களும் அதைத்தான் செய்திருக்கிறோம்'' என்றார்.  </p>
<p class="content">மாநில இணை ஒருங்கிணைப்பாளர் லெனின், ''டெல்லியின் வெற்றிக்குப் பிறகு தமிழகத்தில் கட்சிக்கு சம்பந்தப்படாத பாலகிருஷ்ணனும் நாராயணனும் தவறாகப் பிரசாரம் செய்கிறார்கள். பப்ளிசிட்டிக்காக இப்படி கட்சியின் பெயரைக் களங்கப்படுத்துகிறார்கள்'' என்றார்.</p>
<p class="content">சீரான அரசியல் அமைப்பு தேவை என்பதில் தீவிரமாக இருக்கும் கட்சித் தலைமை, உடனடியாக சீராக்க வேண்டிய விவகாரம் இது.</p>
<p class="content">-<span style="color: #0000ff"> நா.சிபிச்சக்கரவர்த்தி </span></p>
<p class="content">படங்கள்: தி.குமரகுருபரன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கருணாநிதியும் கவுண்டமணியும்!</div>
<div class="subtitle1"></div>
<div class="content" style="border-top:1px solid #DDD;">
<p class="content">தி.மு.க-வில் இருந்து அழகிரி தற்காலிகமாக நீக்கப்பட்டதை அடுத்து கோபாலபுரம், அறிவாலயம், மதுரை என்று கொதிநிலையான சூழ்நிலை உருவாகிவிட்டது. கண்ணீர் பேட்டிகள், காரசார அறிக்கைகள் என்று தி.மு.க. முகாமே அதகளமாகிப்போனது. இந்த நிலையில், அழகிரியின் மகன் துரை தயாநிதி, தன் அப்பாவுக்கு ஆதரவாக களத்தில் இறங்கி, தொண்டர்களை அரவணைக்கும் பணியில் மும்முரமாக இருக்கிறார். கருணாநிதியை கவுண்டமணியோடு ஒப்பிட்டு 'சூரியன்’ திரைப்பட காமெடி காட்சியைக் குறிப்பிட்டு ட்விட்டரில் துரை தயாநிதி வெளியிட்டிருக்கும் பதிவும் அரசியல் வட்டாரத்தில் அதிர்வுகளை ஏற்படுத்திருக்கிறது.</p>
<p class="content"><span style="color: #0000ff"> ''உங்கள் அப்பாவை தி.மு.க-வில் இருந்து நீக்கியதும் நீங்கள் ட்விட்டரில் அதிருப்தியாக கவுண்டமணி காமெடியைப் பதிவுசெய்து, தி.மு.க. தலைவர் கருணாநிதி சொன்னது இப்படித்தான் இருக்கிறது என்று சொல்லியுள்ளீர்களே?''</span></p>
<p class="content">''பொய்க் குற்றச்சாட்டுகளைப் பார்த்ததும் எனக்கு அந்த காமெடிதான் நினைவுக்கு வந்தது. ஏன் என்றால், சம்பவம் நடந்த அன்று நான் அங்குதான் இருந்தேன். அதனால்தான், 'பொய்க் குற்றச்சாட்டுகள் நெடுநாள் நீடிக்காது. உண்மைகள் விரைவில் வெளியே வரும். பெரிய, வயதில் மூத்த தலைவரிடம் இருந்து இதை நான் எதிர்பார்க்கவில்லை’ என்று சொன்னேன்.''</p>
<p style="text-align: center"><img alt="" align="middle" width="600" height="379" src="http://cdnw.vikatan.com/jv/2014/02/zmqmfj/images/p2a.jpg"></p>
<p class="content"><span style="color: #0000ff">''உங்கள் சித்தப்பா ஸ்டாலினுக்கு தி.மு.க-வில் பொருளாளர், இளைஞர் அணி தலைவர் என்று இரண்டு பதவிகள் உள்ளன. உங்கள் அப்பாவுக்குக் தென் மண்டல அமைப்புச் செயலாளர் பதவி மட்டுமே <img alt="" align="right" width="300" height="429" src="http://cdnw.vikatan.com/jv/2014/02/zmqmfj/images/p2.jpg">தந்தது, திட்டமிட்டே அவரை வளரவிடாமல் தடுப்பதற்காக உருவாக்கப்பட்டது என்று கருதுகிறீர்களா என்ன?''</span></p>
<p class="content">''தெரியலையே... அதுபத்தி யாராவது கேக்கணுமே! நீங்க தலைவரைக் கேளுங்கள்... என்ன சொல்கிறார் என்று பார்ப்போம்.''</p>
<p class="content"><span style="color: #0000ff">''உங்கள் அப்பாவுக்கு எதிராக சென்னை முழுவதும் போஸ்டர்கள் ஒட்டப்பட்டுள்ளதே?''</span></p>
<p class="content">''அப்பாவைக் கண்டித்து எல்லா ஊர்களிலும்தான் போஸ்டர் ஒட்டியிருக்கிறார்கள். கண்டன போஸ்டர்கள் எங்க வேணாலும் யார் வேணும்னாலும் ஒட்டலாமே... மதுரை முழுக்க எங்க ஆதரவாளர்கள் ஒட்டியிருக்கும் போஸ்டர் பத்தி யாருமே கேக்க மாட்டீங்களே... சென்னை பக்கம் ஒட்டியது, அது அவங்களா ஒட்டுகிறார்களோ... இல்லை, தூண்டிவிட்டு ஒட்டுகிறார்களோ? தூண்டுதலாகக்கூட இருக்கலாம்.''</p>
<p class="content"><span style="color: #0000ff">''தலைவர் கருணாநிதியிடம் உங்கள் அப்பா, ஸ்டாலின் இன்னும் மூன்று மாதத்தில் இறந்துவிடுவார் எனச் சொன்னதாக கருணாநிதி சொல்கிறாரே?''</span></p>
<p class="content">''அது ஒரு பொய்யான குற்றச்சாட்டுனு நாங்க சொல்லிட்டிருக்கோம். அப்படி ஒண்ணு நடக்கவே இல்லையே. அவர் சொன்னார் என்றால், அப்புறம் எப்படி? யாரு அதைச் சொன்னாங்களோ... அவரிடமே கேளுங்கள்!''</p>
<p class="content"><span style="color: #0000ff">''ஸ்டாலினுக்குப் பாதுகாப்பை அதிகரிக்க வேண்டும் என்று பிரதமருக்குக் கடிதம் எழுதியிருக்கிறார் கருணாநிதி. அதுபற்றி என்ன கருதுகிறீர்கள்?''</span></p>
<p class="content">'அவருக்கு ஏற்கெனவே இசட் ப்ளஸ் பாதுகாப்பு இருக்கிறது. எனவே, கடிதம் எழுதத் தேவை இல்லை என நினைக்கிறேன்.''</p>
<p class="content"><span style="color: #0000ff">''உங்கள் அப்பாவின் கொடும்பாவிகளை எரித்த மறுநாள்தான், 'அழகிரி கொடும்பாவி எரிக்கக் கூடாது’ என்று ஸ்டாலின் அறிக்கை விட்டிருக்கிறார். அதுபற்றி என்ன நினைக்கிறீர்கள்?''</span></p>
<p class="content">''அப்போதுதான் அவருக்குத் தெரிந்திருக்கலாம். அதனால் அப்படிச் சொல்லியிருப்பார்.''</p>
<p class="content"><span style="color: #0000ff"><img alt="" align="right" width="275" height="480" src="http://cdnw.vikatan.com/jv/2014/02/zmqmfj/images/p3a.jpg">''அதில் எதாவது உள்குத்து இருக்குமோ?''</span></p>
<p class="content">'இருந்திருக்கலாம். இருக்கலாம். யாருக்குத் தெரியும்!''</p>
<p class="content"><span style="color: #0000ff">''தென் மண்டல அமைப்புச் செயலாளர் பதவி என்பது உங்கள் அப்பாவுக்காக உருவாக்கியது. ஆனால், கட்சியை விட்டு நீக்கியிருக்கிறார்கள். இதை எப்படி பார்க்கிறீர்கள்?''</span></p>
<p class="content">''அப்படி என்றால் அப்பா எவ்வளவு முக்கியமானவர் என்று நீங்களே தெரிந்துகொள்ளுங்கள். அப்பாவின் பலம் எப்படி என்று எழுதுங்கள். அப்பாவை நீக்க தலைவர் எவ்வளவு கஷ்டங்களை அனுபவித்தாரோ... இந்தக் கடினமான முடிவை யாருடைய தூண்டுதலின் பேரில் எடுத்தாரோ... தெரியவில்லை!''</p>
<p class="content"><span style="color: #0000ff">''உங்கள் தாத்தாவுக்கு என்ன சொல்ல விரும்புகிறீர்கள்?''</span></p>
<p class="content">''எங்களுக்குத் தேவை நீதி, உண்மை. எதற்காக அவர் அப்பா மீது வீண்பழி சுமத்துகிறார் என்பது தெரிய வேண்டும். அது மட்டும் இப்போது போதும்!''</p>
<p class="content"><span style="color: #0000ff">''அ.தி.மு.க-வில் இணைவது அல்லது, புதிய கட்சி ஆரம்பிக்கும் திட்டம் ஏதும் உங்கள் அப்பாவிடம் இருக்கிறதா?''</span></p>
<p class="content">''அப்படியெல்லாம் எதுவும் இல்லை. அந்த மாதிரி யூகம் எல்லாம் வேண்டாம். நாங்கள் தி.மு.க-வில்தான் இருப்போம்!''</p>
<p class="content">- <span style="color: #0000ff">சண்.சரவணக்குமார் </span></p>
<p class="content">  படங்கள்: பா.காளிமுத்து, வி.சதீஸ்குமார்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மீனவர் வாழ்வில் நம்பிக்கை ஒளி!</div>
<div class="subtitle1">என்ன சொல்கிறது இருநாட்டுப் பேச்சுவார்த்தை?</div>
<div class="subtitle2"></div>
<div class="content" style="border-top:1px solid #DDD;">
<p class="content">உயிர்ப் பலி, துப்பாக்கித் தாக்குதல், வாழ்வாதாரப் பாதிப்பு, சிறைத் தண்டனை எனப் பல்வேறு பிரச்னைகளை அனுபவித்துவரும் தமிழக மீனவர்களுக்கு நம்பிக்கை மின்னலாக அமைந்தது, சென்னை மீன்வளத் துறை இயக்குநர் அலுவலகத்தில் தமிழக அரசு ஏற்பாடு செய்த அந்தப் பேச்சுவார்த்தை. தமிழக - இலங்கை மீனவப் பிரதிகள் அதில் பங்கேற்றனர்.</p>
<p class="content"> கடந்த 27-ம் தேதி காலை 10 மணிக்குத் தொடங்கிய பேச்சுவார்த்தை, இரவு 8 மணி வரை நீடித்தது. இதில் தமிழக, புதுச்சேரியைச் சேர்ந்த 13 மீனவப் பிரதிநிதிகள், தமிழக மீன்வளத் துறை அமைச்சர் ஜெயபால் தலைமையில் எட்டு தமிழக அதிகாரிகள் மற்றும் மூன்று மத்திய அரசு அதிகாரிகளும் இலங்கையிலிருந்து 10 மீனவப் பிரதிநிதிகள், எட்டு இலங்கை அதிகாரிகளும் கலந்துகொண்டனர்.</p>
<p class="content">பேச்சுவார்த்தை குறித்து அமைச்சர் ஜெயபால், ''இரு நாட்டு அரசுகளும் கலந்து ஆலோசித்து, பேச்சுவார்த்தையின் முடிவுகளை அறிவிக்கும்'' என்றார்.</p>
<p style="text-align: center"><img align="middle" width="450" height="290" alt="" src="http://cdnw.vikatan.com/jv/2014/02/zmqmfj/images/p12.jpg"></p>
<p class="content">பேச்சுவார்த்தையில் நடந்தது என்ன என்று பார்வையாளராகப் பங்கேற்ற அகில இந்தியப் பாரம்பரிய மீனவர் சங்கத் தலைவர் எஸ்.ஏ.மகேஷிடம் கேட்டோம். ''தமிழகக் கடலோரப் பகுதிகளிலிருந்து மீனவர்கள் தரப்பில் பிரதிநிதிகள் பங்கேற்றனர். தமிழக மீனவப் பிரதிநிதி அருளானந்தம் தன் வரவேற்புரையிலேயே மீனவர்களின் பிரச்னைகள், பாதிப்புகள் குறித்துப் பேசினார். அப்போது இலங்கை மீனவர்கள் எதிர்ப்பு தெரிவித்தனர். 8 மணி நேரத்துக்கு மேல் இரு நாட்டு மீனவர்களும் தங்களது வாதங்களை முன்வைத்தனர். அனைத்தையும் இரு நாட்டு அதிகாரிகளும் அமைதியாகக் கேட்டுக்கொண்டனர். சுமுகத் தீர்வை ஏற்படுத்த வேண்டும் என்ற நோக்கத்திலேயே அமைச்சர் ஜெயபால் மற்றும் தமிழக அதிகாரிகள் செயல்பட்டனர். அமைச்சர் ஜெயபால் நாகை மாவட்ட மீனவர் என்பதால், தமிழக மீனவர்களுக்கு ஏற்படும் பிரச்னைகள் குறித்து அவருக்கு நன்றாகத் தெரியும். பேச்சுவார்த்தையின் இறுதியில் ஐந்து முடிவுகள் எடுக்கப்பட்டன.</p>
<p style="text-align: center"><img align="middle" width="450" height="432" alt="" src="http://cdnw.vikatan.com/jv/2014/02/zmqmfj/images/p13.jpg"></p>
<p class="content">பேச்சுவார்த்தை நடப்பதால் குறிப்பிட்ட காலம் வரை பாக் ஜலசந்திப் பகுதியில் தமிழக மீனவர்கள் மீன்பிடிக்கக் கூடாது. இலங்கையில் தடைசெய்யப்பட்ட இழுவை மடி, இழுவைப் படகு உள்ளிட்ட மீன்பிடி உபகரணங்களைத் தமிழக மீனவர்கள் பயன்படுத்தக் கூடாது. கைதுசெய்யப்பட்ட இரு நாட்டு மீனவர்களையும் உடனடியாக விடுதலை செய்ய வேண்டும். பறிமுதல் செய்யப்பட்ட படகுகள், வலைகளைத் திரும்பக் கொடுக்க வேண்டும். பிப்ரவரி மாத இறுதி அல்லது மார்ச் முதல் வாரத்தில் கொழும்பில் நடத்தப்படும் பேச்சுவார்த்தையில், தமிழக மீனவப் பிரதிநிதிகள் பங்கேற்க வேண்டும் என்பதே பேச்சுவார்த்தையின் முக்கிய சாராம்சம். இந்த முடிவுக்கு இரு நாட்டு மீனவப் பிரதிநிதிகளும் சம்மதம் தெரிவித்துக் கையெழுத்திட்டனர்.</p>
<p class="content">எல்லைப் பிரச்னை குறித்து தமிழக மீனவர்களின் பாரம்பரிய மீன்பிடி உரிமையைக் கருத்தில்கொண்டு மத்திய அரசு முடிவெடுக்க வேண்டும். பேச்சுவார்த்தையின் முடிவுகளையும் அரசு உடனடியாக <img align="right" width="144" height="350" alt="" src="http://cdnw.vikatan.com/jv/2014/02/zmqmfj/images/p13a.jpg">அறிவிக்க வேண்டும். இந்தியாவில் இழுவை மடி வலை என்ற மீன்பிடித்தலுக்கு அனுமதி உள்ளது. ஆனால் இலங்கையில் தடைசெய்யப்பட்ட இழுவை மடி வலை மற்றும் படகுகள் மூலம் பாக் ஜலசந்திப் பகுதியில் இலங்கை மீனவர்களும் மீன்பிடிக்கின்றனர். இதை இலங்கை அரசு கட்டுப்படுத்த வேண்டும்.  இந்தப் பேச்சுவார்த்தையின் முடிவுகள் இலங்கை அரசுக்கு சாதகமாக இருப்பதாக இருந்தாலும், விட்டுக்கொடுத்து பேச்சுவார்த்தையைத் தொடங்கி இருக்கிறோம். முடிவு, தமிழக மீனவர்களுக்குப் பாதிப்பு இல்லாமல் எடுக்கப்படும்'' என்றார்.</p>
<p class="content">பேச்சுவார்த்தையில் பங்கேற்ற இலங்கை, இந்திய மீனவச் சங்கங்களின் அமைப்பின் இலங்கை அமைப்பாளர் பி.அந்தோணிமுத்துவிடம் பேசினோம். ''பேச்சுவார்த்தையில் இலங்கை, தமிழக மீனவர்களுக்கு இடையே நிலவும் அனைத்துப் பிரச்னைகளையும் விவாதித்தோம். இலங்கையில் யுத்தம் முடிந்து இப்போதுதான் வடகிழக்குப் பகுதி மீனவர்கள் மீன்பிடிக்கத் தொடங்கியுள்ளனர். அதை அழிக்கும் வகையில் தமிழக மீனவர்கள் தடைசெய்யப்பட்ட இழுவை மடி உள்ளிட்ட மீன்பிடி உபகரணங்களை வைத்து மீன்பிடிக்கின்றனர். இழுவை மடி வலை மூலம் மீன்வளங்கள் அழிக்கப்படுகின்றன. இதனால் பிரச்னைக்குரிய பாக் ஜலசந்திப் பகுதியில் ஒரு வருடம் தமிழக மீனவர்கள் மீன்பிடிக்கக் கூடாது என்று முதலில் தெரிவித்தோம். இதற்குத் தமிழக மீனவப் பிரதிநிதிகள் சம்மதிக்கவில்லை. இதன் பிறகு ஒரு வருட காலம், ஒரு மாதமாகக் குறைக்கப்பட்டது. இதற்கும் தமிழக மீனவப் பிரதிநிதிகள் சம்மதிக்காததால் 15 நாட்கள் என்று கால அவகாசத்தைக் குறைத்துள்ளோம். இந்தக் குறிப்பிட்ட காலம் என்ற முடிவை, இரு நாட்டு மீனவப் பிரதிநிதிகளும் நல்லிணக்க அடிப்படையில் எடுத்துள்ளனர். எல்லை மீறுவது என்பது சட்டவிரோதமானது. எல்லை மீறும் மீனவர்கள் சட்டத்தின் முன் நிறுத்தப்பட்டு தண்டிக்கப்படுகிறார்கள். சிறைப்பிடிக்கப்பட்ட இரு நாட்டு மீனவர்களும் உடனடியாக விடுதலை செய்யப்பட வேண்டும்.</p>
<p class="content">இலங்கை ராணுவத்தால் தமிழக மீனவர்கள் தாக்கப்படுவது, சுட்டுக் கொல்லப்படுவது உறுதிசெய்யப்படவில்லை. எல்லையைத் தாண்டி வரும் தமிழக மீனவர்களைக் கைதுசெய்வதோடு சரி. இலங்கைக் கடற்படையினர் தாக்குதலே நடத்தவில்லை. இந்தப் பிரச்னை குறித்து இரு நாட்டு அரசுகளுமே பேசி முடிவெடுக்க வேண்டும். பாக் ஜலசந்திக் கடல் பகுதி தமிழக மீனவர்களின் பாரம்பரிய மீன்பிடி இடம் என்பதை இலங்கை அரசு ஏற்றுக்கொள்ளவில்லை. இரு நாட்டு மீனவர்களுக்கும் எல்லை நிர்ணயிக்கப்பட்டுள்ளது. பேச்சுவார்த்தையில் எடுக்கப்படும் முடிவுகள் இரு நாட்டு மீனவர்களுக்கும் பயனுள்ளதாக அமையும்'' என்றார்.</p>
<p class="content">நல்லதோர் ஆரம்பம்.</p>
<p class="content">-<span style="color: #0000ff"> எஸ்.மகேஷ் </span></p>
<p class="content">படங்கள்: சொ.பாலசுப்ரமணியன்,</p>
<p class="content">                         தி.குமரகுருபரன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தமிழ் மண்ணே வணக்கம்!</div>
<div class="subtitle1"></div>
<div class="content" style="border-top:1px solid #DDD;">
<p class="content">'தமிழ் மண்ணே வணக்கம்’ நிகழ்வு தூத்துக்குடி அருகே உள்ள நாசரேத் மர்காஷிஸ் கல்லூரியில் நடந்தது. கல்லூரி முதல்வர் பொன்திலகர் ஸ்டான்லி வரவேற்று அமர, அரங்கம் மருத்துவர் கு.சிவராமன் வசமானது.</p>
<p class="content"> ''சமீபத்தில் சென்னையில் நடந்த மருத்துவர்கள் கருத்தரங்கில் கேன்சர் வருவதற்கான காரணங்கள் பற்றிப் பேசப்பட்டது. விரைவில் நெல்லை மாவட்டத்தில் கேன்சர் மருத்துவமனை கொண்டுவர வேண்டும் என்று பலரும் பேசினார்கள். அதற்குக் காரணம், நெல்லை, தூத்துக்குடி மாவட்டங்களில் இருந்துதான் அதிக அளவிலான மக்கள் கேன்சரால் பாதிக்கப்பட்டு சென்னைக்கு வருகிறார்கள். சினிமாவில் மட்டுமே அறியப்பட்டு வந்த கேன்சர் இப்போது காய்ச்சல், தலைவலிபோல ஆகிவிட்டது. அதிலும் பெண்களுக்கு மார்பகம் மற்றும் கருப்பைப் புற்று நோய் அதிகம் ஏற்படுகிறது. எல்லாவற்றுக்கும் அடிப்படைக் காரணம் உணவுப் பழக்கவழக்கம்தான்!</p>
<p class="content">ஆலிவ் ஆயிலைப் பயன்படுத்தினால் ஹார்ட் அட்டாக் வராதுனு ஒருபக்கம் விளம்பரம் பண்றாங்க. நம்ம ஆட்களும் ஆலிவ் ஆயிலை வாங்க ஆரம்பிச்சுட்டாங்க. அந்த ஆயில் நம்ம ஊரு ஆயில் கிடையாது. அது அந்நிய நாட்டுப் பொருள். அவங்களோட சந்தைக்கு நம்மை இழுக்க இப்படிப் பல டெக்னிக்குகளைப் பயன்படுத்துறாங்க. உலகத்துலயே நல்ல பொருட்கள் எது தெரியுமா? நம்ம தாத்தா பாட்டிகள் பயன்படுத்திய உணவுப் பொருட்கள்தான். அதுல வியாபார நோக்கம் கிடையாது. உங்க தாத்தாவுக்கும் பாட்டிக்கும் நூடுல்ஸ் தெரியுமா... பீட்சா தெரியுமா? வியாபாரத்துக்காகத் தயாரிக்கப்படும் உணவுப் பொருட்களை சாப்பிடாதீர்கள். உங்கள் ஊரில் விளையும் தானியங்களை உணவில் சேர்த்துக்கொள்ளுங்கள். அதில் அத்தனை சத்துக்களும் இருக்கின்றன.</p>
<p style="text-align: center"><img align="middle" width="600" height="178" alt="" src="http://cdnw.vikatan.com/jv/2014/02/zmqmfj/images/p24.jpg"></p>
<p class="content">மாற்றம் வரட்டும் பார்க்கலாம் என நினைக்காதீர்கள். நீங்களே மாற்றத்தை நிகழ்த்துங்கள்'' என்றார் தீர்க்கமாக!</p>
<p class="content">அவரைத் தொடர்ந்து, எழுத்தாளர் எஸ்.ராமகிருஷ்ணன் பேசியபோது, ''தூத்துக்குடி... வரலாற்றில் முக்கிய இடம்பிடித்த பகுதி. இங்குதான் கொற்கைத் துறைமுகம் இருந்தது. பாண்டிய மன்னன் இங்கிருந்துதான் கிரேக்க நாடுகளுக்கு முத்துக்களை ஏற்றுமதி செய்தான். வெள்ளையனை எதிர்த்த கட்டபொம்மன் ஊர் இங்குதான் இருக்கிறது. வ.உ.சி பிறந்த ஒட்டப்பிடாரம், பாரதியார் பிறந்த எட்டயபுரம் என்று வரலாற்றில் இடம்பிடித்த முக்கிய ஊர்கள் எல்லாம் தூத்துக்குடி மாவட்டத்தில்தான் இருக்கின்றன.</p>
<p class="content">டெல்லியை ஆண்ட மொகலாய மன்னன் ஒளரங்கசீப்பின் மகள் குதிரை ஏறுவதற்கு ஆசைப்பட்டார். அதற்கு வசதியாகத் தயாரிக்கப்பட்ட உடைதான் சுடிதார். இப்போது அந்த உடைதான் உலகமெங்கும் பரவியுள்ளது.</p>
<p style="text-align: center"><img align="middle" width="345" height="202" alt="" src="http://cdnw.vikatan.com/jv/2014/02/zmqmfj/images/p25.jpg"></p>
<p class="content">1600-ம் ஆண்டு லண்டனில் நடந்த கிறிஸ்துமஸ் விழாவில் ஜூஸ் தயாரிக்கப் பயன்படும் மிளகுக்கு தட்டுப்பாடு ஏற்பட்டது. இது இங்கிலாந்து இளவரசி கவனத்துக்குப் போனது. மிளகு விளையும் இந்தியாவில் அதனை வாங்குவதற்காக 20 பேர் கொண்ட குழுவை அனுப்பிவைத்தார் இளவரசி. அந்தக் குழுதான் கிழக்கிந்திய கம்பெனி. பின்நாட்களில் அவர்கள்தான் இந்தியாவைப் பிடித்தார்கள். நம்மை அடிமைப்படுத்தினார்கள்.</p>
<p class="content">நம் நாட்டுத் தானியங்கள், பருத்தி போன்றவற்றை வெள்ளையர்கள் அவர்கள் நாட்டுக்குக் கடத்தினார்கள். இங்கிருக்கும் மயில்களைக் கொன்று மயில் இறகுகளை இங்கிலாந்து நாட்டுப் பெண்களின் அலங்காரத்துக்காக கடத்தினார்கள். அப்படிப்பட்டக் கொள்ளைக்காரர்களை நாம் மவுன்ட்பேட்டன் பிரபு என்று மரியாதையாக அழைத்தோம். உண்மையான வரலாறு மக்களைச் சென்று சேரவில்லை.</p>
<p class="content">நமக்கு வெளிநாட்டு மோகம் அதிகமாகிவிட்டது. காய்கறிகளில்கூட வெளிநாட்டுக் காய்கறிகளைத்தான் சாப்பிடுகிறோம். வெளிநாடுகளில் பன்றிகளுக்கும், சிறையில் அடைக்கப்பட்டிருக்கும் கைதிகளுக்கும் உணவாகப் போடும் உருளைக்கிழங்குதான் நமக்குப் பிரதான உணவு. இதையெல்லாம் புரிந்துகொண்டு வரலாற்றைத் தெரிந்துகொண்டு வாழ்ந்தால் உங்கள் வாழ்க்கை மட்டுமல்ல... இந்த சமூகமும் மேம்படும்'' என்று முடித்தார்.</p>
<p class="content">அடுத்தது... அருப்புக்கோட்டை!</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கழக வரலாற்றில் இது ஒரு 'சிவில்' வார்!'</div>
<div class="subtitle1">சகோதர யுத்தம் பற்றி பிரமுகர்கள்</div>
<div class="subtitle2"></div>
<div class="content" style="border-top:1px solid #DDD;">
<p style="text-align: center"><img align="middle" width="550" height="309" alt="" src="http://cdnw.vikatan.com/jv/2014/02/zmqmfj/images/p6.jpg"></p>
<p class="content">அதிகாரத்தைக் கைப்பற்றுவதற்கு உடன்பிறந்த சகோதரர்களுக்குள் நடந்த யுத்தங்கள் இதிகாசங்களில் தொடங்கி உலக வரலாறு வரை காணக் கிடைக்கிறது. சமகாலத்தில் நம் கண் முன் சாட்சியாக மு.க. சகோதரர்களின் அதிகாரச் சண்டை.</p>
<p class="content"> சண்டையில்லாத வீடு இல்லை. இங்கே சண்டை வெடித்துக்கிளம்பி வீதிக்கு வந்திருக்கிறது.</p>
<p class="content">அரசியல் தலைவர்களின் பார்வையில் மு.க. குடும்பத்து மோதல் இதோ...</p>
<p class="content"><span style="color: #0000ff"><img alt="" align="right" width="75" height="95" src="http://cdnw.vikatan.com/jv/2014/02/zmqmfj/images/p7.jpg">தமிழருவி மணியன்</span> (காந்திய மக்கள் இயக்கம்): கொள்கை கோட்பாடு சித்தாந்தம் என்ற உயர்ந்த நோக்கங்களுடன் பணியாற்றினால், அந்த இயக்கம் வளர்வதற்கு அவை வாய்ப்பாக இருக்கும். ஆனால், அந்தப் பாதையில் இருந்து விலகி, திராவிட முன்னேற்றக் கழகத்தின் முன்னணித் தளபதிகள் தங்களின் சொந்த வாழ்க்கை, சொந்த சுகம் என்று பயணித்தால், இதுபோன்ற நிலைமைகள் வருவது இயற்கைதான். இந்த நிலை அவர்களை மட்டுமல்ல, அந்த இயக்கத்தையும் படுகுழிக்குள் கொண்டு தள்ளிவிடும்.</p>
<p class="content"> </p>
<p class="content"><span style="color: #0000ff"><img alt="" align="right" width="75" height="95" src="http://cdnw.vikatan.com/jv/2014/02/zmqmfj/images/p7a.jpg">சி.மகேந்திரன்</span> (சி.பி.ஐ.): மு.க.அழகிரி, மு.க.ஸ்டாலின் என்ற சகோதரர்களுக்குள் நடக்கும் சண்டை, அரசியல் பிரச்னை அல்ல. அரசியலுக்கு அப்பாற்பட்ட பிரச்னை. அதை தி.மு.க. தலைவர் கருணாநிதி பொதுவெளிக்குக் கொண்டுவந்து கருத்துச் சொல்லியிருப்பது தேவையற்றது. மொழிப் போராட்டம், சுயமரியாதை, இட ஒதுக்கீடு உள்ளிட்ட உன்னதமான லட்சியங்களை வைத்து வளர்ந்த கட்சி, திராவிட முன்னேற்றக் கழகம். அந்தக் கட்சி சகோதரச் சண்டையை மையமாகவைத்து அரசியல் செய்யும் நிலைக்குத் தள்ளப்பட்டுள்ளது வேதனையளிக்கிறது.</p>
<p class="content"><span style="color: #0000ff"><img alt="" align="left" width="75" height="95" src="http://cdnw.vikatan.com/jv/2014/02/zmqmfj/images/p7b.jpg">ஈ.வி.கே.எஸ்.இளங்கோவன்</span> (காங்கிரஸ்): அது ஒன்றும் அரசியல் பிரச்னை அல்ல. அது அவர்களின் குடும்பப் பிரச்னை. அதில் நான் எந்தக் கருத்தையும் தெரிவிக்க விரும்பவில்லை. இந்த விவகாரத்தில் நான் விரும்புவதெல்லாம் ஒன்றுதான். அவர்கள் மீண்டும் இணைந்து ஒற்றுமையுடன் பணியாற்ற வேண்டும் என்பது மட்டும்தான்.</p>
<p class="content"><span style="color: #0000ff"><img alt="" align="right" width="75" height="95" src="http://cdnw.vikatan.com/jv/2014/02/zmqmfj/images/p7c.jpg">பரிதி இளம்வழுதி</span> (அ.தி.மு.க.): அண்ணா உருவாக்கிய இயக்கத்தைக் கைப்பற்றிய கருணாநிதி, அந்த இயக்கத்தைக் கபளீகரம் செய்து, குடும்பச் சொத்தாக மாற்றிவிட்டார். அவருடைய குடும்பத்தினர், உலகப் பணக்காரர்கள் வரிசையில் இப்போது இருக்கின்றனர். அதனால், அதிகாரத்தைக் கைப்பற்றுவதற்கு அண்ணன் தம்பிக்குள் வெட்டுக் குத்து நடைபெற்றுக்கொண்டிருக்கிறது. முகலாய சாம்ராஜ்யத்தில் நடைபெற்றது, இப்போது மு.க. சாம்ராஜ்யத்தில் நடைபெறுகிறது. இந்த நிலை விரைவாக தி.மு.க-வையே முடிவுக்குக் கொண்டுவந்துவிடும். இந்த நிலை நீடித்தால், தி.மு.க-வை ஒரு கட்டத்துக்குப் பிறகு, மியூசியத்தில்தான் கண்டுபிடிக்க வேண்டும்.</p>
<p class="content"><span style="color: #0000ff"><img alt="" align="right" width="75" height="95" src="http://cdnw.vikatan.com/jv/2014/02/zmqmfj/images/p7d.jpg">டி.கே.ரெங்கராஜன்</span> (சி.பி.ஐ.எம்.): தி.மு.க-வின் கொள்கை, கோட்பாடுகள் மற்றும் பொதுமக்கள் நலன் மீது அந்தக் கட்சிக்கு உள்ள பொறுப்பு ஆகியவற்றைப் பின்னுக்குத் தள்ளிவிட்டு நடைபெறும் சச்சரவுகள்தான் இந்தப் பிரச்னை. தமிழகத்தின் நலன், முன்னேற்றம் போன்றவற்றில் தி.மு.க-வின் அரசியல் பணி குறிப்பிடத் தகுந்தது. ஆனால், இப்போது, இரண்டு சகோதரர்களுக்குள் நடைபெறும் அதிகாரச் சண்டையை மையப்படுத்தி அரசியல் செய்துகொண்டிருப்பது அந்தக் கட்சிக்கு ஏற்பட்டுள்ள மிகப் பரிதாபகரமான நிலை. இதை அந்தக் கட்சியின் வரலாற்றில், 'சிவில் வார்’ என்று குறிப்பிடலாம்.</p>
<p class="content"><span style="color: #0000ff">- ஜோ.ஸ்டாலின்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">அணையாமல் போயிருந்தால் அவ்ளோதான்!</div>
<div class="subtitle1">நாராயணசாமி வீட்டில் பைப் வெடிகுண்டு...</div>
<div class="subtitle2"></div>
<div class="content" style="border-top:1px solid #DDD;">
<p class="content">புதுச்சேரியில் சட்டம் - ஒழுங்கு சரியில்லை என்று மூச்சுக்கு முந்நூறு முறை சொல்லிவந்தவர் மத்திய அமைச்சர் நாராயணசாமி. அதை மெய்ப்பிப்பதுபோல, சமீபத்தில் அவரது வீட்டின் அருகே கண்டுபிடிக்கப்பட்ட சக்திவாய்ந்த பைப் வெடிகுண்டால், நிலைகுலைந்து போயுள்ளார்.</p>
<p class="content"> என்ன நடந்தது என்பதை, அவரது உதவியாளர்கள் மூலம் கேட்டறிந்தோம். ''வழக்கம்போல 29-ம் தேதி காலை 8 மணிக்கு தென்னவன் என்ற ஊழியர் முதலில் அமைச்சருடைய வீட்டுக்குச் சென்றுள்ளார். அமைச்சரின் மகன் சோமசுந்தரம் பயன்படுத்தும் கார், வீட்டுக்கு எதிரே நிறுத்திவைக்கப்பட்டிருந்தது. அந்த காரின் ஓட்டுநர் அசோக், காரைச் சுத்தப்படுத்தும் பணியில் ஈடுபட்டபோது காருக்குப் பின்னால் இரும்பு பைப் மாதிரியான பொருளைக் கண்டெடுத்துள்ளார். அது பைப் பாம் என்பதை அறியாமல், கையால் எடுத்து வீட்டின் அருகே ஓரமாக எடுத்து வைத்தார். நாராயணசாமியின் அலுவலக உதவியாளர் ஜோதியிடம் தகவல் தெரிவிக்கப்பட்டது. அவர் உடனடியாக 8.50 மணிக்கு காவல் துறைக்கு தகவலைத் தெரிவித்தார். காவல் துறையோ, ஒரு மணி நேரம் கழித்து 10 மணிக்குத்தான் வெடிகுண்டு நிபுணர்களோடு இங்கு வந்து அதை அப்புறப்படுத்தினர். நல்லவேளையாக மத்திய அமைச்சர் ஊரில் இல்லை. இங்கு இருந்திருந்தால், நிலைமை கைமீறிச் சென்றிருக்கும்'' என்றனர் அதிர்ச்சி விலகாமல்.</p>
<p class="content">கைப்பற்றப்பட்ட வெடிகுண்டை அதிகாரிகள் பழைய துறைமுகத்துக்கு எடுத்துச் சென்றனர். இதுகுறித்து <img align="right" width="350" height="436" alt="" src="http://cdnw.vikatan.com/jv/2014/02/zmqmfj/images/p16.jpg">அதிகாரி ஒருவரிடம் பேசியபோது, ''நம்மிடம் திறமையான ஆட்கள் உள்ளனர். ஆனால், மின்னணு சாதனங்களைக் கையாளக்கூடிய திறமை அவர்களிடம் இல்லை. வெறும் நாட்டுவெடிகுண்டையே காலங்காலமாகப் பார்த்தவர்கள், பைப் பாமை கையாளத் திணறுகின்றனர். போதிய அப்டேட் இல்லாமல் இருப்பதும் ஒரு காரணம். ஒரு மாநிலத்தின் பாம் ஸ்குவாட் இதுபோன்ற கடினமான சூழலில் கையைப் பிசைந்துகொண்டிருப்பதும், தமிழக அதிகாரிகளின் உதவியை நாடுவதும், காவல் துறை மீது பெரும் அதிருப்தியை ஏற்படுத்துகிறது'' என்றார் அவர்.</p>
<p class="content">மீண்டும் 5 மணியளவில் பரபரப்பு தொற்றிக்கொண்டது. இதனிடையே, அமைச்சரின் ஆதரவாளர்கள் அவரது வீட்டு முன்பு குவியத் தொடங்கினர். சரியாக 6 மணியளவில் தமிழ்நாடு கமாண்டோ படையின் வெடிகுண்டுப் பிரிவினர் பழைய துறைமுகத்துக்கு வந்து இறங்கினர். காலம் தாழ்த்தாமல் துரிதமாகச் செயல்பட்ட அதிகாரிகள், சோதனைகளை மேற்கொண்டு, அது சக்திவாய்ந்த பைப் பாம் என்பதை உறுதிசெய்து செயலிழக்கவைத்தனர்.</p>
<p class="content">''ஒன்றரை அடி இரும்பு பைப்பில் வெடிகுண்டை பக்காவா பண்ணியிருக்காங்க. அதன் முனையில் 30 சென்டிமீட்டர் நீளம் கொண்ட ஃப்யூஸ் வயர் இணைக்கப்பட்டிருந்தது. அது பாதி எரிந்து அணைந்து போயிருந்தது. அது மட்டும் அணையாமல் போயிருந்தால் அவ்ளோதான், வெடிச்சு, துண்டு துண்டா கார் பறந்திருக்கும். அரை கிலோமீட்டருக்கு இதன் சேதம் இருந்திருக்கும். பொதுவா, ஒண்ணு அல்லது ரெண்டு டெட்டனேட்டர்களை வெச்சுதான் வெடிகுண்டு தயார் பண்ணுவாங்க. ஆனா, இதில் 33 டெட்டனேட்டர் குச்சிகளை வெச்சு செஞ்சிருக்காங்க. இதுபோன்ற பைப் பாம் செய்வதில் நக்ஸல்கள் கை தேர்ந்தவங்க'' என்கின்றனர் வெடிகுண்டு நிபுணர்கள்.  </p>
<p class="content">டெல்லியில் இருந்த மத்திய அமைச்சர் நாராயணசாமியைத் தொடர்புகொண்டோம். ''மாநிலத்தில் சட்டம் - ஒழுங்கு சரியில்லைனு நான் ஆரம்பத்தில் இருந்து சொல்லிட்டு வர்றேன். யாரும் அதைக் கண்டுக்கலை. கடைசியில் என்னோட வீட்டுக்குப் பக்கத்துலேயே சக்திவாய்ந்த வெடிகுண்டைக் கைப்பற்றியிருக்காங்க. நான் யாருக்கும் பயப்பட மாட்டேன். கட்சியில என்னோட பணி தொடரும். பாம் வெச்சது யார் என்பது போலீஸ் விசாரணையில்தான் தெரியும்'' என்றார் படபடப்போடு.</p>
<p class="content">இந்த பைப் பாம், பல்வேறு சந்தேகங்களைக் கிளப்பியுள்ளது. ஆளும் என்.ஆர். காங்கிரஸ் மீது மக்களிடம் அதிருப்தி ஏற்படுத்தக்கூட சமூக விரோதிகள் இவ்வாறு செய்திருக்கலாம் என்ற சந்தேகம் அரசியல் பிரமுகர்கள் மத்தியில் உள்ளது. புதுச்சேரி காவல் துறை விரைந்து செயல்பட வேண்டிய தருணம் இது!</p>
<p class="content">- <span style="color: #0000ff">நா.இள.அறவாழி </span></p>
<p class="content">படங்கள்: ஜெ.முருகன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நிறைவாகும் வரை மறைவாக இரு!'</div>
<div class="subtitle1">வைகோ சொல்லும் சீக்ரெட்</div>
<div class="subtitle2"></div>
<div class="content" style="border-top:1px solid #DDD;">
<p class="content">முத்துக்குமார் மரணமடைந்து ஐந்து ஆண்டுகள் கடந்துவிட்டன. சென்னை சாஸ்திரி பவன் அலுவலக நுழைவாயிலில் தன் உடலில் தீ வைத்துக்கொண்டு 'ஈழம் வெல்க’ என வீர முழக்கத்துடன் மரணத்தைத் தழுவிய முத்துக்குமாரை மறக்க முடியுமா?</p>
<p class="content"> கடந்த 29-ம் தேதி சாஸ்திரி பவன் நுழைவாயில் அருகே முத்துக்குமார் படத்தையும் தீபத்தையும் ஊர்வலமாக ஏந்தியபடி வந்து அஞ்சலி செலுத்தினார்கள் தமிழர் எழுச்சி இயக்கத்தினர்.</p>
<p class="content">அந்த இயக்கத்தின் பொதுச் செயலாளர் ப.வேலுமணி நம்மிடம், 'முத்துக்குமார்  நினைவுநாளில் நாங்கள் சில கோரிக்கைகளை முன்வைக்கிறோம். ஆங்கிலேயர் பெயரில் இருக்கும் ஹாடோஸ் சாலையின் பெயரை மாற்றி, ஈழத் தமிழர்களின் உயிரைக் காக்கத் தன்னுயிர் தந்த வீரத் தமிழ்மகன் முத்துக்குமாரின் பெயரை சூட்ட வேண்டும். வீரத் தமிழ்மகன் முத்துக்குமாரின் நினைவாக, சென்னையில் நினைவுத்தூண் எழுப்ப வேண்டும்.</p>
<p style="text-align: center"><img align="middle" width="600" height="526" alt="" src="http://cdnw.vikatan.com/jv/2014/02/zmqmfj/images/p22.jpg"></p>
<p class="content">தமிழக அரசு மொழிப் போர் ஈகையர்களைப் போற்றுவது போன்று முத்துக்குமார் உள்ளிட்ட தமிழ் இன ஈகையர்களையும் போற்ற வேண்டும். ஈழத் தமிழர்களைக் காக்கப் போராடிய அனைத்து இயக்கத் தோழர்கள் மீதான வழக்குகளைத் திரும்பப்பெற வேண்டும்' என்றார். அதைத் தொடர்ந்து தமிழர் எழுச்சி இயக்கத்தினர் 35 பேர் கைதுசெய்யப்பட்டனர்.</p>
<p class="content">சென்னை, தங்கசாலை மணிக்கூண்டு அருகில் நடைபெற்ற முத்துக்குமாரின் அஞ்சலிக் கூட்டத்தில் வைகோ பேசும்போது, 'முத்துக்குமார் நினைவுநாளில் நடக்கும் இந்த நிகழ்ச்சியில் கலந்துகொள்வது உணர்ச்சிகரமாக இருக்கிறது. இன்று காலையில் டெல்லி உச்ச நீதிமன்றத்தில் மூன்று பேர் தூக்குத் தண்டனை குறித்த வழக்கு விசாரணைக்கு வந்தது. அவர்கள் கழுத்தில் ஊசலாடும் தூக்குக் கயிற்றை அறுக்க வேண்டிய பொறுப்பு நமக்கு இருக்கிறது. காங்கிரஸ் இனி ஆட்சிக்கு வரப்போவது இல்லை. அது முடிந்துபோன கதை. தமிழ் ஈழம் என்பதுதான் நம் இலக்கு. இனியும் ஈழத்து மக்களுக்குத் துரோகம் செய்யும் வஞ்சகம் தொடரக் கூடாது. நாங்கள் தொடர விட மாட்டோம்.</p>
<p class="content">தமிழனுக்காகப் புது தேசம் மலரத் துடிக்கிறேன். அந்த நாள் நெருங்கி வருகிறது. மக்களின் மனசாட்சி விழித்துக்கொள்ள ஆரம்பித்துள்ளது.</p>
<p class="content">சுதந்திரமான விசாரணை நடத்தப்பட வேண்டும். அந்தக் கொடியவன் கூண்டிலே ஏற்றப்பட வேண்டும். 'நிறைவாகும் வரை மறைவாக இரு’ என்று ஒரு கவிஞர் எழுதினார். அதுபோல எம் தலைவர் இருக்கிறார். என் வாழ்க்கையில் சுதந்திரத் தமிழ் மண்ணில் அவரைப் பார்ப்பேன். அப்போது முத்துக்குமார் விண்ணில் இருந்து மலர் தூவுவார்'' என்று முடித்தார்.</p>
<p class="content">கோவை, சூலூரில் நாம் தமிழர் கட்சி சார்பில் நடந்த முத்துக்குமார்  வீரவணக்க நாள் கூட்டத்தில் சீமான் பேசியபோது, ''பாரதி பாடிய அக்னிக்குஞ்சு எங்கள் முத்துக்குமார். பாரதி, கனகசுப்புரத்தினம், பெருஞ்சித்திரனார் போன்ற எத்தனையோ புலவர்கள் தமிழனைத் தட்டியெழுப்ப உணர்ச்சிபொங்கப் பாடினார்கள். எத்தனையோ தமிழ்க் கவிகள் தங்கள் பாடலில் நெருப்பேற்றித் தந்தனர். ஆனால், தன் உடலில் நெருப்பேற்றி முத்துக்குமார் தன்னையே தந்ததும்தான் அனைவருக்கும் உறைத்தது. முத்துக்குமார் செய்துகொண்டது தற்கொலை அல்ல. அது வீர மரணம்.</p>
<p class="content">முத்துக்குமார் மாவீரன். நாம் இப்போது நிற்பது சாதாரணக் கிராமத்து மண் அல்ல. என்னுள் இருந்த சிந்தனைகளை வெளியில் கொண்டுவந்த என் தகப்பன் மணிவண்ணன், புலமைப்பித்தன் போன்றவர்கள் பிறந்த மண். முத்துக்குமார் ஏற்றிய தீ இன்னும் எங்கள் நெஞ்சில் எரிந்தபடியே இருக்கிறது. அதை மனதில் சுமந்தபடி எங்கள் பயணம் தொடர்கிறது'' என்று கர்ஜித்தார்.</p>
<p class="content">பயணங்கள் முடிவதில்லை!</p>
<p class="content">   - <span style="color: #0000ff">நா.சிபிச்சக்கரவர்த்தி, ஞா.சுதாகர் </span></p>
<p class="content">              படங்கள்: தி.குமரகுருபரன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஆயுதப் போராட்டத்தால் இனி..</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="150" alt="" src="http://cdnw.vikatan.com/jv/2014/02/zmqmfj/images/p35.jpg"></p>
<p class="content">கம்யூனிஸத்தைத் தத்துவார்த்த நோக்கில் அணுகிப் படிப்பவர்கள் அனைவரும் அறிந்திருக்கக்கூடிய பெயர், எஸ்.என்.நாகராஜன். தமிழகத்தில் வாழும் மார்க்சிய ஆய்வாளர்களில் முக்கியமானவராகக் கருதப்படும் எஸ்.என்.என். நடத்திய 'மார்க்சியம் இன்று’ என்ற இதழ் மூலமாகத்தான் இன்றுள்ள பலரும் மார்க்சியத்தை உணர்ந்துகொண்டார்கள். மார்க்சியத்தையும் வைணவத்தையும் சேர்த்து சுண்டவைக்கும் காரியத்தை எஸ்.என்.என். செய்திருந்தாலும் மார்க்சிய மூலத்தை தமிழகத்தில் அவர் விதைத்ததை, யாராலும் புறக்கணிக்க முடியாது. தமிழக இந்திய கம்யூனிஸ்ட் இயக்கத்தில் தேசிய இனச் சிக்கலின் யுத்தத் தந்திர முக்கியத்துவத்தை 50-களில் இருந்து எழுப்பி வந்தவர். இதன் நீட்சியாக 1970-ல் கம்யூனிஸ்ட் கட்சி (தமிழகம்) என்ற அறிக்கையை முன்வைத்தவர். மாவோ வழியில் எழுந்த மார்க்சியத்தை கீழை மார்க்சியம் என்று வரையறுத்து, தன்னை கீழை மார்க்சியச் சிந்தனையாளராக அறிவித்துக்கொண்டவர். இவரை 'நாடோடிப் புரட்சியாளர்’ என்று தோழர்கள் அழைப்பார்கள். வேளாண்மையை அரசியல் அறத்துடன் சேர்த்துப் பேசத் தொடங்கியவர். பசுமைப் புரட்சி அறிமுகப்படுத்தப்பட்ட காலத்திலேயே, அதனைக் கடுமையாக எதிர்த்து எழுதிய சூழலியலாளர். 90 வயதைக் கடந்து வாழ்ந்து வரும் எஸ்.என்.நாகராஜனின் முழுமையான பேட்டிதான் இந்தப் புத்தகம்.</p>
<p style="text-align: center"><img align="middle" width="441" height="287" alt="" src="http://cdnw.vikatan.com/jv/2014/02/zmqmfj/images/p34.jpg"></p>
<p class="content"> </p>
<p class="content">''மார்க்சியம் அடிப்படையில் ஒரு ஐரோப்பிய சிந்தனையாகவே புரிந்துகொள்ளப்பட்டது. அதை ஒரு மேலை நாட்டு அறிவியல் சிந்தனையாக அணுகக் கூடாது. அதை மெய்யியல் நோக்கில் அணுக வேண்டும்'' என்பதை திரும்பத் திரும்ப வலியுறுத்தியவர் நாகராஜன். 'வரலாற்றியல் மற்றும் இயங்கியல் பொருள்முதல்வாதம்’ என்ற ஸ்டாலினின் புத்தகம் படித்து, அதன் மூலமாக மார்க்சியத்தின் அறிமுகமும் ஆர்வமும் இவருக்கு ஏற்பட்டது. அப்போது இவருக்கு 27 வயது. அதே அழுத்தத்துடன் இன்றும் நாகராஜன் இருக்கிறார். எந்தத் தத்துவமும் நிறுவனமயமாவதை நாகராஜன் தொடக்கக் காலத்தில் இருந்தே எதிர்த்துவந்துள்ளார். 'அனைத்திந்தியக் கட்சிகளில் தலைமை ஏற்பவர்கள் தொழிலாளிகளும் அல்லர். விவசாயிகளும் அல்லர். கிராமங்களையே பார்க்காதவர்களாக இருப்பார்கள். அவர்கள்தான் அனைத்தையும் தீர்மானிப்பார்கள். அது கம்யூனிஸ்ட் கட்சியாக இருக்க முடியுமா? அனைத்திந்தியக் கட்சி என்பது ஓர் இணைப்புக் குழுவாகத்தான் இருக்க முடியுமே தவிர, அது அரசியலை நிர்ணயிக்கக் கூடியதாக இருக்க முடியாது’ என்று நாகராஜன் சொல்கிறார்.</p>
<p class="content">ஆயுதப் போராட்டங்கள் பற்றிய நுண்மையான பார்வையைச் சொல்கிறார். 'ஆயுதப் புரட்சி என்பதற்கான சாத்தியம் தீர்ந்துவிட்டது. ஏகாதிபத்தியப் பிளவு இருக்கிற வரை, அந்த முறை சரி. ஏகாதிபத்தியங்கள் இணைந்துள்ள நிலையில், இனி அந்த முறை பயன் இல்லை. ஆயுதமற்ற போராட்டங்கள் இனி அதிகம் நடக்கும். ஆயுதப் போராட்டத்தால் இனி உலகத்தைக் காப்பாற்ற முடியாது. ஏனென்றால் உங்களிடம் இருப்பதுதான் அவர்களிடம் இருக்கிறது'' என்று சொல்கிறார்.</p>
<p class="content">பல்வேறு விமர்சனங்கள் இருந்தாலும் நாகராஜனின் பார்வையைப் புறக்கணிக்க முடியாதது!</p>
<p class="content">-<span style="color: #0000ff"> புத்தகன்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செய்தியும் சிந்தனையும்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="936" alt="" src="http://cdnw.vikatan.com/jv/2014/02/zmqmfj/images/p35a.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஹலோ வாசகர்களே..</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="516" height="1250" alt="" src="http://cdnw.vikatan.com/jv/2014/02/zmqmfj/images/p21.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தர்மபுரியைப் பின்தொடரும் அரியலூர்!</div>
<div class="subtitle1">காதல் திருமண கலாட்டாக்கள்..</div>
<div class="subtitle2"></div>
<div class="content" style="border-top:1px solid #DDD;">
<p class="content">காதல் விவகாரத்தால் வன்னியர் - தலித் சமூகத்தினர் இடையே உருவாகியிருக்கும் மோதல், தர்மபுரிக் கலவரம்போல உருவெடுத்துவிடுமோ என்ற அச்சத்தில் இருக்கின்றனர் அரியலூர் பகுதி மக்கள்.</p>
<p class="content"> அரியலூர் மாவட்டம் செந்துறை அருகே உள்ள பிலாக்குறிச்சி கிராமத்தைச் சேர்ந்தவர் பாலமுருகன். தலித் சமூகத்தைச் சேர்ந்தவர். இவர் சோழன் குடிகாடு கிராமத்தைச் சேர்ந்த வன்னியர் சமூகத்தைச் சேர்ந்த தமிழரசி என்ற பெண்ணைக் காதலித்தார். இருவரும் ஊரை விட்டே ஓடிப்போய்விட... பாலமுருகன் வீட்டில் பெட்ரோல் குண்டு வீச்சு, அதைத் தொடர்ந்த பதற்றங்களால் ஏரியாவே நிம்மதி இழந்து தவிக்கிறது.</p>
<p class="content">பாலமுருகனின் அம்மா வசந்தா, ''என் பையன் அரியலூர்ல அரசு கலைக் கல்லூரியில் பி.ஏ. படிக்கிறான். போகிப் பண்டிகைக்கு வீட்டைச் சுத்தம் செய்யும்போது, அவனோட நோட்டுப் புத்தகத்தை எடுத்து அடுக்கினேன். அப்போ நோட்டில் இருந்து ஒரு பொண்ணோட போட்டோ, ரேஷன் கார்டு <img align="left" width="275" height="253" alt="" src="http://cdnw.vikatan.com/jv/2014/02/zmqmfj/images/p36.jpg">ஜெராக்ஸ், சாதிச் சான்றிதழ் எல்லாம் விழுந்தது. அவன் வந்ததும் விசாரிச்சேன். 'அந்தப் பொண்ணு பேரு தமிழரசி. என் காலேஜ்லதான் படிக்கிறா. ரெண்டு பேரும் லவ் பண்றோம். இதெல்லாம் பதிவுத் திருமணம் பண்றதுக்காக அந்தப் பொண்ணு கொடுத்துச்சு’னு சொன்னான். 'அந்தப் பெண் என்ன சாதிடா?’னு கேட்டேன். வன்னியர்னு சொன்னதுமே, 'தம்பி வேணாம்டா’னு சொல்லி அழுதேன்.</p>
<p class="content">அவனும் மனம் மாறி இனிமே அந்தப் பொண்ணைப் பார்க்க மாட்டேன்னு சொல்லிட்டான். அந்த போட்டோ, ஜெராக்ஸ் எல்லாத்தையும் எடுத்துக்கிட்டு அந்தப் பொண்ணோட வீட்டுக்கே போய், அவங்க அம்மாவைப் பார்த்து நடந்ததை எடுத்துச் சொல்லிட்டு வந்தேன்.</p>
<p class="content">23-ம் தேதி காலேஜுக்குப் போன என் மகன் அப்புறம் வீட்டுக்கே திரும்ப வரலை. அடுத்த நாள் அந்தப் பொண்ணோட அண்ணன் அடியாட்களோட எங்க வீட்டு வாசலுக்கு வந்து, 'எங்க வீட்டுப் பொண்ணை எங்களோட அனுப்பிவெச்சிடுங்க. இல்லைனா, இந்தக் காலனியைக் கொளுத்திடுவோம்’னு மிரட்டிட்டுப் போச்சு. நாங்க பயந்துபோய் மகனைக் காணோம்னு போலீஸ்ல புகார் கொடுத்தோம். வீட்டுக்கு போலீஸ் பாதுகாப்பு கொடுத்தாங்க. 26-ம் தேதி அதிகாலை 2.30 மணிக்கு நாங்க தூங்கிக்கிட்டு இருக்கும்போது, பெட்ரோல் குண்டு வீசினாங்க. எங்க வீட்டுக் கூரை முழுசும் எரிஞ்சுபோச்சு. எப்ப என்ன நடக்கும்னு பயத்திலேயே இருக்கோம். என்னோட மகனும் அந்தப் பொண்ணும் வந்தாலும், கண்டிப்பா அந்தப் பொண்ணை அவங்க வீட்டுக்கே அனுப்பிடுவேன். அதுக்குள்ள பிரச்னை வெடிச்சுடுமோனு பயமா இருக்கு'' என்றார்.</p>
<p style="text-align: center"><img align="middle" width="600" height="308" alt="" src="http://cdnw.vikatan.com/jv/2014/02/zmqmfj/images/p37.jpg"></p>
<p class="content">தமிழரசியின் அம்மா பூங்கொடியைச் சந்தித்தோம். ''என்னோட பொண்ணு என்னை வெளி உலகத்துக்கே வர முடியாத அளவுக்கு செஞ்சிருச்சு'' என்று பேச மறுத்துவிட்டார். அவர்களின் உறவினரான பா.ம.க-வைச் சேர்ந்த ரவி, ''தமிழரசியோட அப்பா தமிழ்ச்செல்வன் இரண்டு கிட்னியும் செயல் இழந்து சாவை எதிர்நோக்கிக்கிட்டு இருக்கார். காதல் விவகாரம் குடும்பத்துக்குத் தெரியவந்ததும், 'உங்க அப்பாவுக்கு உடம்பு சரியில்லை. உன்னால நானும் சாவதைத் தவிர வேற வழி தெரியலை’னு தூக்குக் கயிறை எடுத்திருக்கார். தமிழரசியும், 'நீ சொல்ற மாப்பிள்ளையைக் கல்யாணம் பண்ணிக்கிறேன்’னு சொல்லியிருக்கு. பிறகு கடலூர் மாப்பிள்ளைக்கு நிச்சயதார்த்தம் செஞ்சு, வர்ற 6-ம் தேதி கல்யாணத்துக்குத் தேதி குறிச்சிருக்காங்க. இந்த நேரத்தில் பாலமுருகன் போன் செஞ்சு, 'என்னோட கதையும் தர்மபுரி இளவரசன் கதை போலதான் நடக்கும்போல. நீயாவது கல்யாணம் பண்ணிக்கிட்டு நல்லா இரு’னு பேசினானாம். அதில் மனசு மாறி அவன்கூட போயிட்டா. வன்னியப் பெண்களைத் திட்டமிட்டே பழிதீர்க்கிறாங்க'' என்றார்.</p>
<p class="content">விடுதலைச் சிறுத்தைக் கட்சியின் மாவட்டச் செயலாளர் அன்பானந்தம், ''தலித் மக்களை பா.ம.க-வினர் திட்டமிட்டே தாக்கத் துடிக்கிறார்கள். பெட்ரோல் குண்டு வீச்சுக்கு முக்கியக் காரணமே பிலாக்குறிச்சி பா.ம.க. ரவிதான். இன்று வரை போலீஸ் அவரைக் கூப்பிட்டு விசாரிக்கவே இல்லை. அரியலூர் மாவட்டத்தில் முக்கால்வாசி போலீஸ் வன்னிய இனத்தைச் சேர்ந்தவர்கள். அவர்களும் சாதி உணர்வை விட்டுக்கொடுக்க மறுக்கிறார்கள்'' என்றார் காட்டமாக.</p>
<p class="content">பா.ம.க. மாவட்டச் செயலாளர் வைத்தி, ''ஒரு காலனிக் குடியிருப்பில் தீ வைத்துவிட்டு வெளியே வருவது அவ்வளவு சுலபம் அல்ல. அவர்களே கூரையை எரித்துவிட்டு எங்கள் மீது பழிசுமத்துகின்றனர். 20 ஆண்டுகளுக்கு மேல் இந்தப் பகுதியில் சாதிப் பிரச்னைகள் வந்ததே கிடையாது. விடுதலைச் சிறுத்தைக் கட்சி-யினர்தான் கலவரத்தைத் தூண்டுகிறார்கள்'' என்றார்.</p>
<p class="content">அரியலூர் டி.எஸ்.பி-யான தொல்காப்பியனிடம் பேசினோம். ''நாங்கள் யாருக்கும் ஆதரவாகச் செயல்படவில்லை. விசாரணை நடைபெற்றுக்கொண்டு இருக்கிறது'' என்றார்.</p>
<p class="content">இந்த நிலையில், காதலர் இருவரும் ஜெயம்கொண்டம் காவல் நிலையத்தில் பாதுகாப்புகேட்டு வந்தனர். இரு சமுதாயத்தைச் சேர்ந்த மக்களும் காவல் நிலையம் வந்து பேசி, இருவரையும் அவரவர் வீட்டுக்கு அழைத்துச் சென்றனர்.</p>
<p class="content">சமூக அக்கறையுடனும்  முன்னெச்சரிக்கையுடனும் காவல் துறை  செயல்பட வேண்டிய தருணம்.</p>
<p class="content">- <span style="color: #0000ff">எம்.திலீபன்</span></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''கூடங்குளத்தைப் புறக்கணிக்கிறார்கள்!''</div>
<div class="subtitle1">குமுறும் பஞ்சாயத்துத் தலைவர்</div>
<div class="subtitle2"></div>
<div class="content" style="border-top:1px solid #DDD;">
<p class="content">கூடங்குளம் அணு உலைக்கு எதிரான போராட்டம் 900 நாட்களைக் கடந்து நடந்துவரும் சூழலில், 'அணு உலை அமைந்துள்ள கூடங்குளம் ஊராட்சியில், அரசின் எந்த நலத் திட்டமும் செயல்படுத்தப்படவில்லை’ என பரபரப்புக் குற்றச்சாட்டைக் கிளப்பியிருக்கிறார் அதன் பஞ்சாயத்துத் தலைவர் சாண்டல் முத்துராஜ்.</p>
<p class="content"> அவரைச் சந்தித்து பேசினோம். ''அணு உலை எதிர்ப்புப் போராட்டம் காரணமாக எங்கள் கிராமத்தை நாடே உற்றுநோக்குகிறது. போராட்டம் தீவிரமாக இருந்த சமயத்தில், எங்கள் பகுதியின் வளர்ச்சிக்காக 500 கோடி ரூபாய் ஒதுக்கப்படும் என அரசு அறிவித்தது. ஆனால், எந்த வளர்ச்சிப் பணியும் இதுவரை நடக்கவே இல்லை.</p>
<p class="content">அதற்கு மாறாக, எங்கள் பஞ்சாயத்தை முடக்கவே மாவட்ட நிர்வாகம் முயற்சிசெய்கிறது. நான் <img align="right" width="200" height="132" alt="" src="http://cdnw.vikatan.com/jv/2014/02/zmqmfj/images/p28.jpg">தி.மு.க-வைச் சேர்ந்தவன் என்பதால், காசோலையில் கையெழுத்துப் போடும் அதிகாரத்தை ஒரு வருடத்துக்கு முன்பு என்னிடம் இருந்து பறித்தார்கள். இதனால், துப்புறவுப் பணிகளைச் செய்யக்கூட வட்டார வளர்ச்சி அலுவலரை நம்பியிருக்க வேண்டியிருக்கிறது.</p>
<p class="content">நானும் அணு உலைக்கு எதிரான போராட்டத்தில் <img align="left" width="130" height="300" alt="" src="http://cdnw.vikatan.com/jv/2014/02/zmqmfj/images/p29.jpg">கலந்துகொண்டவன்தான். ஆனால், போராட்டக் குழுவின் போக்கு பிடிக்காததால், அதில் இருந்து விலகிவிட்டேன். இதனால், அதிருப்தி அடைந்த சிலர் பஞ்சாயத்து அலுவலகத்தை சில மாதங்களுக்கு முன்பு தீ வைத்து எரித்தார்கள். எனது காரையும் கொளுத்தினார்கள். மின் கம்பங்களைச் சேதப்படுத்துவது, குடிநீர்க் குழாய்களை உடைப்பது எனப் பொதுமக்களுக்கு இடைஞ்சல் செய்கிறார்கள். இதுபற்றி போலீஸில் புகார் செய்தும் இதுவரை எந்த நடவடிக்கையும் எடுக்கப்படவே இல்லை.</p>
<p class="content">அணு உலைக்கு எதிரான போராட்டத்தை தமிழக அரசுதான் முன்னெடுத்துச் செல்கிறது. இல்லாவிட்டால், 900 நாட்களைக் கடந்தும் இந்தப் போராட்டம் நடக்க <img align="right" width="117" height="165" alt="" src="http://cdnw.vikatan.com/jv/2014/02/zmqmfj/images/p29a.jpg">முடியுமா? அணு மின் நிலையம் சார்பிலும் எங்கள் பஞ்சாயத்துக்கு எந்த உதவியும் செய்யப்பட்டதே இல்லை. அரசு விரைவாக நடவடிக்கை எடுக்காவிட்டால், மக்களைத் திரட்டிப் போராடுவதைத் தவிர எங்களுக்கு வேறு வழியே இல்லை'' என்றார் காட்டமாக.</p>
<p class="content">இதுபற்றி நெல்லை மாவட்ட ஆட்சியரான கருணாகரனிடம் கேட்டதற்கு, ''கூடங்குளம் கிராமத்தை மாவட்ட நிர்வாகம் புறக்கணிப்பதாகக் கூறுவது வேடிக்கையானது. அந்தக் கிராமத்தில் உள்ள ஆரம்ப சுகாதார நிலையம் 6.63 கோடி செலவில் நவீன வசதிகளுடன் கூடிய அரசு மருத்துவமனையாக மாற்ற நடவடிக்கை எடுக்கப்பட்டு, பணிகள் முடிவடையும் நிலையில் இருக்கிறது. விரைவில் நவீன மருத்துவக் கருவிகள் பொருத்தப்பட்டு, மக்கள் பயன்பாட்டுக்கு வழங்கப்படும்.</p>
<p class="content">தாமிரபரணியில் இருந்து நேரடியாகக் குடிநீர் வழங்கும் திட்டம் தயார் செய்யப்பட்டு, நிர்வாக அனுமதிக்காக அனுப்பப்பட்டுள்ளது. மீனவ மக்களின் வசதிக்காகவும் அடிப்படைத் தேவைகளை நிறைவேற்றவும் மீன்வளத் துறையின் மூலமாக திட்டங்கள் செயல்படுத்தப்பட்டு வருகின்றன. கூடங்குளம் சுற்றுவட்டாரப் பகுதிகளில் 10 ஆயிரம் கான்கிரீட் வீடுகள் கட்டுவதற்கான நடவடிக்கைகள் மேற்கொள்ளப்பட்டுள்ளது. அதனால் இந்தப் பகுதியைப் புறக்கணிப்பதாக அவர் சொல்வதன் நோக்கம் என்ன என்பது புரியவில்லை'' என்று பட்டியலிட்டார்.</p>
<p class="content">மக்களின் அடிப்படைத் தேவைகள் நிறைவேற்றப்பட்டால் சரி!</p>
<p class="content">- <span style="color: #0000ff">ஆண்டனிராஜ் </span></p>
<p class="content">படங்கள்: எல்.ராஜேந்திரன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மாற்றுத்திறனாளிகள் வேலைவாய்ப்பில் மாற்றம் வருமா?</div>
<div class="subtitle1"></div>
<div class="content" style="border-top:1px solid #DDD;">
<p class="content">தகுதி இருந்தும் மாற்றுத்திறனாளி என்ற காரணத்துக்காகவே வேலைவாய்ப்பு மறுக்கப்படுவது வேதனையின் உச்சம்.</p>
<p class="content"> ஆசியாவிலேயே முதன்முறையாக மாற்றுத்திறனாளிகளுக்காக விருதுநகர் மாவட்டம் கிருஷ்ணன்கோவிலில் கலசலிங்கம் பல்கலைக்கழகம் பி.டெக்.,  பி.இ. பாடங்களைக் கடந்த 2007-ல் ஆரம்பித்தது. இந்தப் பாடங்களை ஆரம்பிக்க, பல்கலைக்கழகத்துக்கு ஆரம்பத்தில் அங்கீகாரம் கிடைக்கவில்லை. போராட்டத்துக்குப் பிறகே அங்கீகாரம் அளிக்கப்பட்டது. இதில் சேர்ந்து படித்த முதல் பேட்சைச் சேர்ந்த 96 மாணவ, மாணவிகள் 2013-ல் கோர்ஸை முடித்து நல்ல மதிப்பெண்களுடன் இப்போது வேலைக்காகக் காத்திருக்கின்றனர். பல்கலைக்கழகம் சார்பிலும் குறிப்பிட்ட சில மாணவ, மாணவிகளுக்கு வேலைக்கு ஏற்பாடு செய்யப்பட்டது. மற்ற மாற்றுத்திறனாளி மாணவ, மாணவிகளுக்கு ஐ.டி. நிறுவனங்கள் வேலைவாய்ப்பு அளிக்காமல் புறக்கணிப்பதாகப் பாதிக்கப்பட்டவர்கள் குற்றம்சாட்டுகின்றனர்.</p>
<p class="content">செஸ்கியர் ஹோம்ஸ் இந்தியா என்ற என்.ஜி.ஓ-வும் கிண்டியில் உள்ள மாற்றுத்திறனாளிகளுக்கான மறுவாழ்வு தொழில் மையமும் இணைந்து, மாற்றுத்திறனாளிகளுக்கு வேலைவாய்ப்புக்கான வழிகாட்டும் நிகழ்ச்சியை சென்னையில் நடத்தின. இதில் ஐ.டி. நிறுவன ஹெச்.ஆர்-கள், மாற்றுத்திறனாளிகள் பங்கேற்றனர்.</p>
<p style="text-align: center"><img align="middle" width="600" height="257" alt="" src="http://cdnw.vikatan.com/jv/2014/02/zmqmfj/images/p40.jpg"></p>
<p class="content">இந்த நிகழ்ச்சிக்கு வந்த கலசலிங்கம் பல்கலைக்கழகத்தில் பி.டெக். முடித்த மாற்றுத்திறனாளி சோனியா, வாய் பேச முடியாதவர். சைகை மூலம் நம்மிடம் அவர் பேச, அதை அவருடைய அம்மா <img align="right" width="119" height="174" alt="" src="http://cdnw.vikatan.com/jv/2014/02/zmqmfj/images/p41.jpg">உஷா விளக்கினார்.  திறமையும் தகுதியும் இருந்தும், மாற்றுத்திறனாளி என்ற காரணத்துக்காக வேலை கிடைப்பதில் சிரமம் இருக்கிறது. எல்லோரையும்போல இன்டர்வியூ நடத்துவதால், எங்களைப் போன்ற மாற்றுத்திறனாளிகள் தேர்ச்சிபெறுவதில் சிக்கல் ஏற்படுகிறது. எனவே, மாற்றுத்திறனாளிகளுக்கு ஏற்ப விதிமுறைகளைத் தளர்த்த வேண்டும். மேலும், நல்ல மதிப்பெண்கள் இருந்தாலும் மாற்றுத்திறனாளிகளுக்கு சில ஐ.டி. நிறுவனங்கள் வேலை வழங்குவது இல்லை. இந்த நிலைமை மாற வேண்டும். மாற்றுத்திறனாளிகளாலும் சாதிக்க முடியும். அவர்களது மனதைப் புண்படுத்தாமல் தகுதியான வேலைவாய்ப்பை அரசு மற்றும் தனியார் நிறுவனங்கள் வழங்க வேண்டும்'' என்றார்.</p>
<p class="content">பி.இ. கம்ப்யூட்டர் சயின்ஸ் முடித்த மாற்றுத்திறனாளி தீபிகா ஓரளவு பேசினார். ''ஐ.டி. நிறுவனங்கள் நடத்தும் இன்டர்வியூவில் மாற்றுத்திறனாளிகளுக்கு வேலைவாய்ப்பு அளிக்கப்படுவது இல்லை. இதனால், படித்த படிப்புக்கு ஏற்ற வேலை கிடைப்பது இல்லை. சில நிறுவனங்கள் எங்களை வேலைக்குச் சேர்க்கத் தயக்கம் காட்டுகின்றன. குறிப்பாக மாற்றுத்திறனாளிகளுக்காக அலுவலகத்தில் சில வசதிகளைச் செய்துகொடுக்க வேண்டியிருப்பதைக் காரணம் காட்டி நிராகரித்துவிடுகின்றனர். எங்கள் திறமைக்கும் தகுதிக்கும் ஏற்ற வேலைவாய்ப்பை வழங்க வேண்டும்'' என்றார்.</p>
<p class="content">தனியார் நிறுவன வேலைவாய்ப்பு அதிகாரி திருமுருகன், ''ஐ.டி. நிறுவனங்களில் மாற்றுத்திறனாளிகளுக்கு வேலைவாய்ப்பு அளிக்கும்போது, அலுவலகத்தில் அவர்களுக்காக பிரத்தேயகமாகச் சில வசதிகளை செய்துகொடுக்க வேண்டியுள்ளது.  எனவேதான் சில ஐ.டி. நிறுவனங்கள், தகுதியிருந்தும் மாற்றுத்திறனாளிகளுக்கு வேலைவாய்ப்பு அளிக்க முன்வருவது இல்லை'' என்றார்.</p>
<p class="content">நிகழ்ச்சியின் ஒருங்கிணைப்பாளர் மாரிமுத்து, ''மாற்றுத்திறனாளிகளின் வேலைவாய்ப்புக்கு வழிகாட்ட முதன்முறையாக இந்த நிகழ்ச்சி நடத்தப்பட்டுள்ளது. இதில் 30-க்கும் மேற்பட்ட தனியார் நிறுவனங்களின் பிரதிநிதிகள் பங்கேற்று தங்களது கருத்துக்களைப் பதிவுசெய்துள்ளனர். இந்த நிகழ்ச்சிக்கு வந்த சில நிறுவனங்கள், மாற்றுத்திறனாளிகளுக்கு வேலைவாய்ப்பு அளிக்க உறுதியளித்துள்ளனர். இதற்குப் பிறகு ஐ.டி. நிறுவனங்கள் மற்றும் தனியார் நிறுவனங்கள் திறமை, தகுதியுள்ள மாற்றுத்திறனாளிகளுக்கு சிவப்புக் கம்பளம் விரித்து வரவேற்கும் என்று நம்புகிறேன்'' என்றார்.</p>
<p class="content">மென்பொருள் நிர்வாகங்கள் மென்மையாக அணுக வேண்டிய விஷயம் இது!  </p>
<p class="content"><span style="color: #0000ff">- எஸ்.மகேஷ்</span>, படங்கள்: எம்.உசேன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மகாத்மா முதல் மன்மோகன் வரை!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="325" height="185" src="http://cdnw.vikatan.com/jv/2014/02/zmqmfj/images/p30.jpg"></p>
<p class="content">அதிகாரம் மொத்தமும் தன் கையில் மட்டுமே இருக்க வேண்டும் என்று நினைத்த இந்திரா, அதற்காகக் கண்டுபிடித்த வழிதான் எமர்ஜென்ஸி!</p>
<p class="content"> நெருக்கடிக்கு உள்ளாகியிருக்கும் தன்னைக் காப்பாற்ற இதனை விட்டால் வேறு வழி இல்லை என்று ஒருசில காங்கிரஸ் தலைவர்களையாவது நம்பவைக்க, இந்திரா முயற்சித்தார்.</p>
<p class="content">ஆந்திர மாநில முதல்வர் ஜே.வெங்கல்ராவ், டெல்லி வரவழைக்கப்பட்டார். 'நம்முடைய ஆட்சியைக் கவிழ்க்க சதி நடக்கிறது’ என்று சொல்லி, அவரை நம்பவைத்தார். இதனை கர்நாடக முதல்வரிடம் சொல்லச் சொன்னார். மத்தியப்பிரதேச முதல்வர் பி.சி. சேத்தியை அழைத்துப் பேசினார். அவரிடமும் இதனைச் சொன்னார். இவரை ராஜஸ்தான் முதல்வர் ஹரிதேவ் ஜோஹியைச் சந்திக்க அனுப்பினார். இந்திரா சொன்னதை இவர் போய்ச் சொன்னார். இவை அனைத்துக்கும் விமானப் படை விமானங்கள் பயன்படுத்தப்பட்டன. ஹரியானா முதல்வர் பன்சிலாலுக்கு செய்தி அனுப்பப்பட்டது. பீகார் முதல்வருக்கு, 'ஏதோ ஒன்று நடக்க இருக்கிறது. எது நடந்தாலும் ஆதரியுங்கள்’ என்று தகவல் போனது. ஆனால் யாருமே, எமர்ஜென்ஸி அறிவிக்கப்பட இருக்கிறது என்று நினைக்கவில்லை.</p>
<p class="content">ஜூன் 25-ம் தேதி (1975) மாலையில் ஆர்.கே.தவானின் தனி அறையில் அப்போதைய உள்துறை இணை அமைச்சர் ஓம்.மேத்தா, ஹரியானா முதல்வர் பன்சிலால், டெல்லி சி.ஐ.டி. எஸ்.பி. பக்வா ஆகியோர் கூடியிருந்தார்கள். இந்தக் கூட்டத்தில் எதிர்க்கட்சித் தலைவர்கள் அனைவரையும் கைதுசெய்யும் முடிவு எடுக்கப்பட்டது. அன்று இரவு 7.30 மணிக்கு திகார் சிறைக்கு டெல்லி தலைமைச் செயலாளர் ஜே.கே.கோளி போய்ப் பார்த்தார்.</p>
<p style="text-align: center"><img align="middle" width="487" height="440" alt="" src="http://cdnw.vikatan.com/jv/2014/02/zmqmfj/images/p30a.jpg"></p>
<p class="content">இந்தச் செய்திகள் அனைத்தும் வெளியில் கசிந்துவிடாதவாறு தடுக்கும் முயற்சிகள் மேற்கொள்ளப்பட்டன. 26.6.1975 காலையில் எந்த செய்தித்தாளும் வெளிவரக் கூடாது என்று டெல்லி லெப்டினென்ட் கவர்னர் கூறினார். அதற்கு என்ன செய்வது என்று யோசித்தார். டெல்லி மின்சார வாரியத்தின் முந்தைய பொதுமேலாளர் பி.என்.மஹ்ரோத்ராவை அழைத்தார். பத்திரிகை அலுவலகங்களுக்குத் தரப்பட்டுள்ள மின்சாரத்தை இரவு 2 மணிக்குத் துண்டிக்கச் சொன்னார். இதன்படி பத்திரிகை அலுவலகங்களில் மின் இணைப்பு துண்டிப்பதற்கான ஏற்பாடுகள் செய்யப்பட்டன. பிரதமர் அலுவலகத்தில் இருந்து வரும் தகவல்களை அமல்படுத்துங்கள் என்று அனைத்து மாநில முதல்வர்களுக்கும் செய்தி போனது.</p>
<p class="content">அன்றைய தினம் பிரதமர் இந்திராவை மேற்கு வங்க முதலமைச்சர் சித்தார்த்த சங்கர் ரே சந்திக்கப் போனார். ''நாட்டின் நிலைமை சீர்குலைந்திருப்பதால், ஒரு அதிர்ச்சி வைத்தியம் தேவைப்படுகிறது'' என்று அவரிடம் இந்திரா கூறினார். ''நாட்டில் இப்போதுள்ள சட்டங்களை வைத்தே சட்டம் ஒழுங்கைக் காப்பாற்றலாம்'' என்று ரே கூறினார். ஆனால், அதனை இந்திரா ஏற்கவில்லை. குடியரசுத் தலைவர் பக்ருதீன் அலி அகமதுவைச் சந்திக்கச் சென்றார் இந்திரா. தன்னோடு சித்தார்த்த சங்கர் ரேவையும் அழைத்துப் போனார். 'உங்கள் பரிந்துரையை அனுப்புங்கள்’ என்றார் குடியரசுத் தலைவர். அப்போது காங்கிரஸ் தலைவராக தேவ்காந்த் பரூவா இருந்தார். அவரிடம் பேசுங்கள் என்றார் ரே. பரூவாவிடம் இந்திரா பேசினார்.</p>
<p class="content">இந்திரா, பரூவா, ரே ஆகிய மூவரும் நெடுநேரம் இதுபற்றி விவாதம் செய்துகொண்டு இருந்தார்கள். நேரத்தை இழுத்தடிப்பதாக சஞ்சய் காந்தி நினைத்தார். இப்படி பேசிக்கொண்டே இருப்பது சஞ்சய் காந்திக்குப் பிடிக்கவில்லை. இருவருடன் ஆலோசனைசெய்து காலம் கடத்துவதை அவர் விரும்பவில்லை. 'உங்களுக்கு நாட்டை ஆளத் தெரியாது’ என்று சித்தார்த்த சங்கர் ரேவை நோக்கி சஞ்சய் காந்தி கத்தினார். ஆனாலும், அமைதியாக நின்றார் ரே.</p>
<p class="content">திடீரென இந்திரா, 'உயர் நீதிமன்றங்களையும் பத்திரிகை அலுவலகங்களையும் மூடப்போகிறேன்’ என்று கூறினார். ஆடிப்போனார் ரே. 'சட்டத்தில் அதற்கெல்லாம் இடம் இல்லை’ என்றார் ரே. பதிலே பேசாமல் தன்னுடைய அறைக்குள் போனார் இந்திரா.</p>
<p class="content">அடுத்து, உள்துறை அமைச்சர் பிரம்மானந்த ரெட்டி வந்தார். அப்போது இரவு 10.30 மணி. 'நாடு மிகக் குழப்பமான நிலையில் இருக்கிறது. அதிர்ச்சி வைத்தியம் தர வேண்டும்’ என்றார் இந்திரா. 'அப்படியானால் என்ன?’ என்று பிரம்மானந்த ரெட்டி கேட்டார். 'அவசரநிலைப் பிரகடனம் கொண்டுவரப்போகிறேன்’ என்று இந்திரா சொன்னார். 'எந்தச் சூழ்நிலையையும் இந்த நாட்டில் ஏற்கெனவே உள்ள சட்டத்தால் சமாளிக்க முடியும்’ என்றார் பிரம்மானந்த ரெட்டி. அவரைப் போகச் சொல்லிவிட்டார் இந்திரா. இரவில் மறுபடியும் அவரை வரச் சொன்னார். 'நீங்கள் சொன்னது பற்றி யோசித்தேன். நீங்கள் சொல்வது இந்த நாட்டுக்குச் சரியாக வராது. அவசரநிலைப் பிரகடனம்தான் சரியாக இருக்கும்’ என்றார். 'உங்களுக்கு எது சரியோ... அதைச் செய்யுங்கள்’ என்று சொல்லிவிட்டுப் போய்விட்டார் பிரம்மானந்த ரெட்டி.</p>
<p class="content">அவர் போனதும் குடியரசுத் தலைவருக்கு பிரதமரின் கடிதம் தயார் ஆனது. இரவு 11.20 மணிக்குக் கடிதம் கொண்டுசெல்லப்பட்டது.</p>
<p class="content">'டாப் சீக்ரெட்’ என்று தலைப்பிட்டு அந்தக் கடிதத்தை இந்திரா எழுதினார். 'டியர் ராஷ்டிராபதிஜி’ என்று தொடங்கியது அந்தக் கடிதம்.</p>
<p class="content">''இந்தியாவின் பாதுகாப்புக்குப் பெரும் அபாயம் ஏற்பட்டுள்ளதாகச் செய்திகள் வருகின்றன. இதற்கு உள்நாட்டுக் குழப்பம்தான் காரணம். இதுபற்றி விவாதிக்க மத்திய அமைச்சரவைக் கூட்டத்தை நான் கூட்ட விரும்பினேன். ஆனால், இன்று இரவுக்குள் அது முடியாது என்பதால், என் அதிகாரத்தைப் பயன்படுத்துகிறேன். 352 விதியின்படி செயல்பட வேண்டிய நிலை ஏற்பட்டுள்ளது. இன்றைய இரவே அவசரநிலையைப் பரிந்துரை செய்ய வேண்டும்'' - என்று கடிதத்தில் குறிப்பிட்டவர் 'யுவர் சின்சியர்லி’ என்று எழுதி இந்திரா காந்தி என்று கையெழுத்துப் போட்டார். அந்த நாள் 25.6.1975.</p>
<p class="content">இந்தக் கடிதத்தின் மீது எந்தக் கேள்வியும் எழுப்பாமல் ஏற்றுக்கொண்டார் குடியரசுத் தலைவர். 'உள்நாட்டு சட்டம் - ஒழுங்கு சீர்குலைவினால் அபாயம் ஏற்பட்டுள்ளதால், அவசரநிலையைப் பிரகடனம் செய்கிறேன்’ என்று குடியரசுத் தலைவர் பக்ருதீன் அலி அகமது பிரகடனம் செய்தார். அந்த நள்ளிரவு நேரத்தில் ஜனநாயகம் இருட்டறையில் தள்ளப்பட்டது!</p>
<p class="content">அவசரநிலைப் பிரகடனம் அறிவிக்கப்படுவதாக இருந்தால், அது உள்துறைக்குத் தெரிந்திருக்க வேண்டும். உள்துறை அதிகாரிகளுக்கும் தெரியவே தெரியாது. குடியரசுத் தலைவர் மாளிகைக்கு 11.20-க்கு கடிதம் அனுப்பிவைக்கப்படுகிறது என்றால், 10.30-க்குத்தான் உள்துறை அமைச்சர் பிரம்மானந்த ரெட்டிக்குத் தெரியும். ஆனால், உள்துறை இணை அமைச்சர் ஓம்.மேத்தாவுக்கு அனைத்தும் முன்கூட்டியே தெரிந்திருந்தது. பிரம்மானந்த ரெட்டி எதையும் ஏற்க மாட்டார் என்பதால், ஓம்.மேத்தாவை வைத்து காரியம் சாதித்துக்கொண்டார்கள். இவையும் ஓம்.மேத்தாவுக்குத் தெரியுமே தவிர, உள்துறை அதிகாரிகள் யாருக்கும் தெரியாது.</p>
<p class="content">ஒரு நாட்டின் சட்டம் ஒழுங்கு சீர்குலைந்துவிட்டது என்று சொன்னால், இந்தத் தகவலை முதலில் அரசுக்குச் சொல்ல வேண்டியது புலனாய்வுத் துறை. ஆனால், நாட்டில் 12.6.1975 முதல் 25.6.1975 வரை எந்த வன்முறைச் சம்பவமும் நடந்ததாகவோ, உள்நாட்டுப் பாதுகாப்புக்கு அச்சுறுத்தல் என்றோ எந்தவொரு அறிக்கையையும் புலனாய்வுத் துறை, உள்துறைக்கோ பிரதமர் அலுவலகத்துக்கோ அனுப்பவில்லை. நாட்டில் அவசரநிலை அமல்படுத்தப்பட்டது பற்றிய தகவலை ஜூன் 26-ம் தேதி, தான் அலுவலகம் போன பிறகே தெரிந்துகொண்டதாக ஐ.பி. இயக்குநர் ஆத்ம ஜெயராம் கூறினார். மறுநாள் 26-ம் தேதி காலை 6 மணிக்கு அமைச்சரவைக் கூட்டம் கூடியபோதுதான் அமைச்சர்கள் அனைவருக்கும் அவசரநிலைப் பிரகடனம் அமலான செய்தியே தெரியும். அப்போது பாதுகாப்புத் துறை அமைச்சராக இருந்தவர் சரண் சிங். 'இதுபோன்ற முரட்டுத்தனமான நடவடிக்கைகள் அதிக நாள் நீடிக்காது’ என்று சரண் சிங் சொன்னார். அடுத்த சில நிமிடங்களில் சரண் சிங் பதவி இழந்தார். பாதுகாப்புத் துறை அமைச்சராக ஆனார் பன்சிலால். சஞ்சய் காந்தியின் கார் கம்பெனிக்குத் தாராளமாய் நிலம் தாரை வார்த்துக்கொடுத்தவர் இந்த பன்சிலால்.</p>
<p class="content">'எல்லாச் செய்திகளையும் நான் பார்த்துத்தான் அனுப்ப வேண்டும்’ என்று செய்தி ஒலிபரப்புத் துறை அமைச்சர் ஐ.கே.குஜ்ராலிடம் சஞ்சய் காந்தி சொன்னார். குஜ்ரால் இதனை ஏற்கவில்லை. உடனடியாக சஞ்சய் காந்தியின் இன்னொரு இடது கையான வி.சி.சுக்லா, செய்தி ஒலிபரப்புத் துறை அமைச்சராக ஆக்கப்பட்டார். உள்துறை அமைச்சரான பிரம்மானந்த ரெட்டியை, அதன் பிறகு இந்திரா மதிக்கவே இல்லை. ஓம்.மேத்தா உள்துறை அமைச்சராகவே வலம் வந்தார். இப்படிப்பட்டவர்களைத்தான் இந்திரா - சஞ்சய் ஆகிய இருவரும் விரும்பினார்கள். மற்றவர்கள் வாய்மூடி மௌனியானார்கள்.</p>
<p class="content">சித்தார்த்த சங்கர் ரேயிடம்தான் இப்படிச் செய்யப்போவதாக இந்திரா முதலில் சொன்னார். அவர் ஆரம்பத்தில் பல விஷயங்களை ஏற்கவில்லையே தவிர, கடுமையாக எதிர்க்கவில்லை. குடியரசுத் தலைவரை இந்திரா பார்க்கப் போனபோது, உடன் சென்ற இவர்தான் இந்திராவுக்கு பல விஷயங்களை எடுத்துக்கொடுத்தார் என்றும் சில வரலாற்று ஆசிரியர்கள் எழுதுகிறார்கள். நீட்டிய இடத்தில் கையெழுத்துப் போடுபவராக குடியரசுத் தலைவர் பக்ருதீன் அலி அகமது இருந்தார். இவர்கள் அனைவரையும் கட்டுப்படுத்தக் கூடியவராக சஞ்சய் இருந்தார்.</p>
<p class="content">'அலகாபாத் தீர்ப்பு மூலமாக தனிப்பட்ட இந்திராவுக்குத்தானே சிக்கல் வந்தது. அவர் சில மாதங்கள் பதவி விலகி இருக்கட்டும்’ என்று சிலர் ஆலோசனை சொன்னார்கள். அதனையும் சஞ்சய் ஏற்கவில்லை. 'எத்தனை தீர்ப்புகள் வந்தாலும் இந்திராதான் பிரதமர்’ என்றார் சஞ்சய். ஆனால், உண்மையான பிரதமராக அவரே அடுத்த இரண்டு ஆண்டு காலத்துக்கு இருந்தார்!</p>
<p class="content"><img align="left" width="222" height="31" alt="" src="http://cdnw.vikatan.com/jv/2014/02/zmqmfj/images/manmohan.jpg"></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
