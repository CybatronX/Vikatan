	<HTML>
		<Head>
			<meta http-equiv="Content-Type" content="text/html;charset=utf-8" >

			<link rel="stylesheet" href="http://code.jquery.com/mobile/1.4.0/jquery.mobile-1.4.0.min.css" />

			<script src="http://code.jquery.com/jquery-1.9.1.min.js"></script>

			<style>
				.title1 {text-align:center;font-size:40px;color:dimgray;}
				.subtitle1{text-align:center;font-size:25px;color:dimgray;}
				.subtitle2{text-align:center;font-size:15px;color:dimgray;}
				.subtitle3{text-align:center;font-size:15px;color:dimgray;}
				.pageNumber>span{text-align:center;font-size:30px;color:dimgray;}

				.AjayPageDiv {
					display:none;
					margin-bottom:30px;
					font-size:30px;
					color:dimgray;
				}

				.next{
					float:right;
					height:50px;
					width:100px;
				}

				.next>img{
					width:100%;
					height:100%;
				}

				.prev{
					float:left;
					height:50px;
					width:100px;
				}

				.prev>img{
					width:100%;
					height:100%;
				}

				.pageNumber{
					margin-left:40%;
					float:left;
				}


			</style>

			<script type="text/javascript" >
			$( document ).ready(function() {
				$('div.AjayPageDiv').filter(":first").css("display","block");
				
				var pages = $('div.AjayPageDiv');
				var totalPages = pages.length;
				var currentPageNumber = 0;

				$('div.pageNumber>span').text("Page:" + (currentPageNumber+1) + "/" + totalPages );

				$('div.next').click(function(){
					if(currentPageNumber+1 < totalPages)
					{
						$(pages[currentPageNumber]).hide();
						$(pages[currentPageNumber+1]).show();
						currentPageNumber += 1;
						$('div.pageNumber>span').text("Page:" + (currentPageNumber+1) + "/" + totalPages );
					}
				 });

				 $('div.prev').click(function(){
				 	if(currentPageNumber >0)
				 	{
				 		$(pages[currentPageNumber]).hide();
						$(pages[currentPageNumber-1]).show();
						currentPageNumber -= 1;
						$('div.pageNumber>span').text("Page:" + (currentPageNumber+1) + "/" + totalPages );
				 	}
				 });

			});
			</script>

		</Head>
		<Body>
		<div class="header">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>
		</div>


			<div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மிஸ்டர் கழுகு: வந்த வழியும் தெரியாது... போன பாதையும் தெரியாது!</div>
<div class="subtitle1"></div>
<div class="content" style="border-top:1px solid #DDD;">
<p class="content">''டெல்லியிலும் அக்னி வெயில் சுட்டெரிக்கிறது!'' என்றபடி வந்து அமர்ந்தார் கழுகார்.</p>
<p class="content"> </p>
<p class="content"><img align="right" width="190" height="117" alt="" src="http://cdnw.vikatan.com/jv/2014/05/mzeyzj/images/p44.jpg">''டெல்லியில் இருந்து நீர் வந்திருப்பது தெரிகிறது. சொல்லும்...'' என்றபடி, அவித்த கடலையை எடுத்துவைத்தோம். கொறித்தபடியே செய்திகளைக் கொட்ட ஆரம்பித்தார் கழுகார்.</p>
<p class="content">''2ஜி விவகாரத்தில் சி.பி.ஐ சிறப்பு நீதிமன்றத்தில் தயாளு அம்மாள் வரும் 26-ம் தேதி ஆஜராக வேண்டும். தயாளு அம்மாள் ஆஜரானால் கைதுசெய்துவிடுவார்களோ என்ற அரெஸ்ட் அச்சத்தில் கருணாநிதி இருப்பதாக சொல்லியிருந்தேன் அல்லவா... அதற்கான நெருக்கடிகள் அதிமாகிக்கொண்டே இருக்கின்றன. கனிமொழி, சரத்குமார் ஆகிய இருவரும் நீதிமன்றத்தில் இப்போது அளித்த வாக்குமூலங்களை வைத்துப் பார்த்தால், தயாளு அம்மாளுக்கு ஏற்பட்டுள்ள சிக்கல் தெளிவாகத் தெரிகிறது.</p>
<p class="content">நாடாளுமன்றத் தேர்தல் ரிசல்ட் வந்ததும் தி.மு.க பெறப்போகும் சீட் எண்ணிகையை வைத்து நம்பர் விளையாட்டைத் துவங்கலாம் என்பது தி.மு.க-வின் திட்டம். அதை வைத்து தயாளு டெல்லிக்குப் போவதைத் தவிர்க்கலாம் என்றும் நினைக்கிறது தி.மு.க வட்டாரம். ஆனால், சி.பி.ஐ வட்டாரத்திலோ தயாளு அம்மாள் டெல்லிக்கு வந்தே ஆக வேண்டும் என்பதில் உறுதியாக இருக்கிறார்கள்.''</p>
<p class="content">''வாக்குமூலங்கள் வாங்கும் பணி தொடங்கிவிட்டதே?''</p>
<p class="content">''153 அரசு தரப்பு சாட்சிகளின் வாக்குமூலங்கள், ஏற்கெனவே 4,400 பக்கங்களில் பதிவு செய்யப்பட்டுள்ளது. இந்த நிலையில் இப்போது ஆ.ராசா, கனிமொழி, சரத்குமார் உள்ளிட்ட 14 பேரின் வாக்குமூலங்கள் பதிவுசெய்யும் பணி நடைபெறுகிறது. இதற்காக அவர்களிடம் 824 கேள்விகள் அடங்கிய 1,718 பக்க குற்றப்பத்திரிகை நகலும் கொடுக்கப்பட்டது. தனது வாக்குமூலத்தில் தனக்கு எதுவுமே தெரியாது என்று கனிமொழி சொல்லியிருக்கிறார். சரத்குமாரோ, 'எல்லாம் தயாளு அம்மாளின் விருப்பப்படி நடைபெற்றது. அவர் சொன்னதை நான் செய்தேன்’ என்று சொல்லியுள்ளார். ஆ.ராசா எப்போதும்போல், 'மத்திய மந்திரிசபை மற்றும் பிரதமரின் ஆலோசனைப்படி அவர்களின் ஒப்புதல் பெற்ற பிறகே 2ஜி ஏலம் நடைபெற்றது’ என்கிறார். கனிமொழியும் சரத்குமாரும், தயாளு அம்மாளை நோக்கி கை நீட்டத் தயாராகிவிட்டதுபோல் தெரிகிறது.''</p>
<p style="text-align: center"><img align="middle" width="550" height="391" alt="" src="http://cdnw.vikatan.com/jv/2014/05/mzeyzj/images/p44a.jpg"></p>
<p class="content">''இது சி.பி.ஐ-க்கு அல்வா சாப்பிட்ட மாதிரி அல்லவா?''</p>
<p class="content">''ஆமாம்! கனிமொழியிடம் கேட்கப்பட்ட கேள்விகளை முதலில் கவனியும். 'டைனமிக்ஸ் ரியால்ட்டி நிறுவனம் 209.25 கோடி ரூபாயை குஷேகான் பழம் மற்றும் காய்கறிகள் விற்பனை நிறுவனத்துக்கு அளித்துள்ளது. பிறகு அந்தத் தொகை குஷேகான் நிறுவனத்தில் இருந்து சினியுக் நிறுவனத்துக்குச் சென்றுள்ளது. அதில் 200 கோடியை சினியுக் நிறுவனம் கலைஞர் தொலைக்காட்சிக்கு வழங்கி உள்ளது. இவ்வளவு பெரிய பணப் பரிவர்த் தனை டிசம்பர் 2008-ல் இருந்து 2009 ஆகஸ்ட் மாதத்துக்குள் நடந்துள்ளது. இதை எஸ்.பி சின்ஹா, போலியானது என்றும் நம்பகத்தன்மை இல்லாத பரிவர்த்தனை என்றும் குறிப்பிட்டு, உங்களுக்கு எதிராகக்  குற்றம்சாட்டுகிறார். இதுபற்றி நீங்கள் என்ன சொல்கிறீர்கள்?'' என்று கேட்டபோது, அதற்கு கனிமொழி, 'கலைஞர் தொலைக்காட்சிக்கு ஒரு குறிப்பிட்ட தொகை வந்தது பற்றியும், அதை சில நாள்களில் கலைஞர் தொலைக்காட்சி திருப்பி செலுத்தியது பற்றியும் நான் கேள்விப்பட்டு இருக்கிறேன். ஆனால், அந்தப் பணம் எங்கிருந்து வந்தது? எந்த வழியில் வந்தது? அது எப்போது திருப்பிச் செலுத்தப்பட்டது? திருப்பிச் செலுத்தப்பட்ட தொகை எந்த பாதையில் சென்றது? இதுபற்றியெல்லாம் எனக்கு எதுவும் தெரியாது­.</p>
<p class="content">நான் கலைஞர் தொலைக்காட்சியில் குறைவான பங்குகளை வைத்துள்ள ஒரு சாதாரண பங்குதாரர் மட்டுமே. அதனால், கலைஞர் தொலைக்காட்சியின் நிர்வாக நடைமுறைகள், நிர்வாக முடிவுகள் என எதிலும் நான் தலையிட்டது இல்லை. தலையிடவும் எனக்கு அதிகாரம் கிடையாது. கலைஞர் தொலைக்காட்சி எப்படி செயல்படுகிறது என்பது பற்றிகூட எனக்கு எதுவும் தெரியாது என்பதுதான் உண்மை. ஏனென்றால், நான் கலைஞர் தொலைக்காட்சியில் 2007-ம் ஆண்டு ஜூன் 6-ம் தேதி முதல் ஜூன் 20-ம் தேதி வரை வெறும் இரண்டு வாரங்கள் மட்டுமே இயக்குநராக இருந்திருக்கிறேன். இப்போது இந்த வழக்கில் குற்றச்சாட்டுகளாக சொல்லப்படும் பணப் பரிவர்த்தனைகள் எல்லாம் டிசம்பர் 2008 முதல் பிப்ரவரி 2011 காலகட்டத்தில் நடந்தது. அந்தக் காலகட்டத்தில் நான் கலைஞர் தொலைக் காட்சியில் எந்தப் பொறுப்பிலும் இல்லை’ என்றாராம்!''</p>
<p class="content">''ம்!''</p>
<p class="content">''தான் ஒரு சாதாரண பங்குதாரர் என்றும், பெரும்பாலான பங்குகளை வைத்திருக்கும் தயாளு அம்மாளுக்குத்தான் எல்லாமே தெரியும் என்பதை மறைமுகமாகத் தனது பதிலில் கனிமொழி சொல்லியிருக்கிறார். கனிமொழியிடம் கேட்கப் பட்ட இன்னொரு கேள்வி இதுதான்... '200 கோடி ரூபாய் பணத்தை வட்டியுடன் சேர்த்து சினியுக் நிறுவனத்துக்கு கலைஞர் டி.வி தரப்பு திருப்பிக் கொடுத்துள்ளது. அதேபோல் சினியுக் நிறுவனமும் குஷேகான் பழம் மற்றும் காய்கறி விற்பனை நிறுவனத்துக்கு வட்டியுடன் பணத்தைத் திருப்பிச் செலுத்தியுள்ளது. குஷேகான் நிறுவனம் டைனமிக்ஸ் ரியால்ட்டி நிறுவனத்துக்கு வட்டியும் முதலுமாகத் திருப்பிச் செலுத்தியுள்ளது. இவை அனைத்தும் டிசம்பர் 2010 முதல் பிப்ரவரி 2011-க்குள் நடந்துள்ளது. இந்தப் பணப் பரிமாற்றமும், போலியான நம்பகத்தன்மையற்ற பணப்பரிமாற்றம் என்கிறார்களே?' என்று கேட்டிருக்கிறார்கள்.</p>
<p class="content">'பணம் எதற்காக வாங்கப்பட்டது, எப்போது திருப்பிக் கொடுக்கப்பட்டது என்பது பற்றி எனக்கு எதுவும் தெரியாது. இந்த வழக்கில் ஏன் சேர்க்கப்பட்டுள்ளேன் என்றுகூட எனக்குத் தெரியவில்லை' என்று நிதானமாகச் சொன்னாராம் கனி!''</p>
<p class="content">''சரத்குமார் என்ன சொன்னாராம்?''</p>
<p class="content">''கலைஞர் தொலைக்காட்சியின் 60 சதவிகிதப் பங்குகளை வைத்திருப்பவர் தயாளு அம்மாள்தான். அதனால் அந்தத் தொலைக்காட்சியின் நிர்வாக நடைமுறைகள் குறித்து முக்கிய முடிவுகளை எடுக்கும் அதிகாரமும் அவருக்கே உரியது. அதன்படி அவர் செய்யச் சொன்னதை நான் செய்தேன்.</p>
<p class="content">தயாளு அம்மாள் சார்பில் அவரது கருத்துகளை கலைஞர் தொலைக்காட்சியின் நிர்வாகக் குழுக் கூட்டங்களில் முன்மொழிந்தேன். நான் தன்னிச்சையாக எந்த முடிவையும் எடுக்கவில்லை. எதையும் முன்மொழியவில்லை என்பதைப் பதிவுசெய்கிறேன். சி.பி.ஐ குற்றம்சாட்டியுள்ள 200 கோடி ரூபாய் பணப் பரிவர்த்தனைகள் எனது கவனத்துக்கு உட்பட்டே நடைபெற்றது. அது சட்டபூர்வமான பரிவர்த்தனைதான். வங்கிகள் மூலம் முறைப்படியாக நடைபெற்ற கொடுக்கல் வாங்கல் நடவடிக்கை அது. நான் அறிந்தவரை அதில் எந்த முறைகேடும் இல்லை. அவை அனைத்தும் தயாளு அம்மாளுக்குத் தெரிந்தே நடைபெற்றது' என்று சொல்லியிருக்கிறார். எப்படிப் பார்த்தாலும் தயாளு அம்மாளுக்குச் சிக்கல்தான்!'' என்றவர், அடுத்த செய்திக்குத் தாவினார்.</p>
<p class="content">''திருச்சி அ.தி.மு.க-வில் தேர்தல் செலவுகளை ஒழுங்காகப் பார்க்காமல் சுருட்டிக் கொண்டவர்களுக்கு சூடுவைக்கும் படலத்தை முதல்வர் தொடங்கியிருப்பதாக கடந்த இதழில் சொல்லியிருந்தேன் அல்லவா... அந்த விவகாரத்தை விசாரிப்பதற்கு கடந்த சில நாட்களாக மன்னார்குடியைச் சேர்ந்த ஓய்வுபெற்ற போலீஸ் அதிகாரி ஒருவர் தலைமையில் ஐந்து பேர் கொண்ட குழு திருச்சியில் முகாமிட்டு இருந்தது. அந்தக் குழுவினர் கொடுத்த அறிக்கையின்படி மாவட்டச் செயலாளர்கள் இருவர் மீது நடவடிக்கை உறுதி என்கிறார்கள். அத்துடன் தொகுதிச் செலவுக்காகக் கொடுக்கப்பட்ட பணம், திருச்சியைச் சேர்ந்த மூன்று தொழிலதிபர்களிடம் பதுக்கப்பட்டதையும் விசாரணையில் உறுதி செய்திருக்கிறதாம் அந்த டீம்'' என்று கழுகார் நிறுத்த... நாம் டாபிக்கை மாற்றி, ''கருணாநிதிக்கும் துரைமுருகனுக்கும் ஏதோ மனவருத்தம் என்று பேச்சு கிளம்பியுள்ளதே?'' என்று கேட்டோம்.</p>
<p style="text-align: center"><img align="middle" width="480" height="358" alt="" src="http://cdnw.vikatan.com/jv/2014/05/mzeyzj/images/p45.jpg"></p>
<p class="content">''வேலூர் வெற்றி வாய்ப்பு தி.மு.க-வுக்கு சாதகமாக இல்லை. துரைமுருகன் ஆதரவாளர்கள் பி.ஜே.பி-க்கு வேலை பார்த்தனர்’ என்று வேலூர் மாவட்டத்தில் இருந்து விலாவாரியாக கருணாநிதிக்கு ஒரு கடிதம் வந்திருக்கிறது. அந்தக் கடிதத்தில் துரைமுருகன் ஆதரவாளர்கள் எப்படியெல்லாம் தி.மு.க-வுக்கு எதிராக வேலை செய்தார்கள் என்பதை ஆதாரங்களுடன் சொல்லியிருக்கிறார்களாம். கடந்த வெள்ளிக் கிழமை கோபாலபுரம் வீட்டுக்கு வந்த துரை முருகனிடம் அந்தக் கடிதத்தை எடுத்துக் கொடுத்திருக்கிறார் கருணாநிதி.''</p>
<p class="content">''துரைமுருகன் ரியாக்ஷன் என்ன?''</p>
<p class="content">'' 'எல்லா ஊர்க்காரனும் இப்படித்தான் எழுதுவான். 50 வருடங்களாக நான் உங்களோடுதான் இருக்கிறேன். எம்.ஜி.ஆர் அழைத்தே நான் போகவில்லை. என் மகனுக்கு சீட் கேட்டேன். தரவில்லை. அந்த விவகாரம் அத்துடன் முடிந்துவிட்டது. நான் எம்.ஜி.ஆருடன் போயிருந்தால், எப்படியெல்லாமோ வசதியாக வாழ்ந்திருக்க முடியும். எனக்கு நீங்களும் கட்சியும்தான் முக்கியம். இன்று வரை உங்கள் கட்டளை என்னவோ அதை மட்டுமே நான் கேட்டு செயல்பட்டு வர்றேன். இப்படி யாரோ எழுதிய கடிதத்தை வைத்து, என்னை சந்தேகிப்பது எனக்கு ரொம்பவும் வருத்தமா இருக்கு. யார் என்ன சொன்னாலும் வேலூரிலும், அரக்கோணத்திலும் தி.மு.க ஜெயிக்கும். அப்போ நீங்க என்னைப் புரிஞ்சுக்குவீங்க...’ என்று படபடத்தாராம். கருணாநிதி அவரை எவ்வளவோ சமாதானப் படுத்தியும், சற்று வருத்தத்துடனே அங்கிருந்து கிளம்பியிருக்கிறார். அதன் பிறகு இரண்டு நாட்களாக துரைமுருகனை கோபாலபுரம் பக்கம் காண முடியவில்லை!'' என்று சொல்லிவிட்டு எழுந்த கழுகார்,  ''ஆனந்த் என்ற இன்ஜினீயர் புது உதவியாளராக  போயஸ் கார்டனில் வேலைக்குச் சேர்க்கப்பட்டுள்ளார். அவருக்கு கார்டனிலேயே அலுவலகப் பணி தரப்பட்டுள்ளது!'' என்று சொல்லிவிட்டுப் பறந்தார்.</p>
<p class="content">படங்கள்: சு.குமரேசன், எல். ராஜேந்திரன்</p>
<p class="content"> </p>
<p class="content"><span style="color: #0000ff">ரிலாக்ஸ் ப்ளீஸ்! </span></p>
<p class="content">வாக்குப்பதிவுக்குப் பிறகு தமிழக அரசியல் தலைவர்கள் பலரும் தங்களை ரிலாக்ஸ் செய்துக்கொள்ள... ம.தி.மு.க பொதுச்செயலாளர் வைகோவோ மூன்று நாட்கள் வாலிபால் மேட்ச் விளையாடி முடித்திருக்கிறார்.  </p>
<p style="text-align: center"><img align="middle" width="585" height="522" alt="" src="http://cdnw.vikatan.com/jv/2014/05/mzeyzj/images/p45a.jpg"></p>
<p class="content">நெல்லையில் கடந்த 9-ம் தேதி தனது தந்தை வையாபுரி பெயரில் நடந்த வாலிபால் போட்டியை வைகோ தொடங்கிவைத்தார். மறுநாளும் மைதானத்துக்கு வந்தார். போட்டியைப் பார்ப்பதற்காக அல்ல... போட்டியின் பங்கேற்பாளராக ஷார்ட்ஸ், டி-சர்ட் அணிந்து, ஓர் அணியின் கேப்டனாக களம் இறங்கினார். மைதானத்தில் அவரது ஆட்டம் சிறப்பாக இருந்தது. வைகோ விளையாடுவதைக் கேள்விப்பட்ட பொதுமக்கள் அதிகமான அளவில் மைதானத்தில் திரண்டு அவருக்கு உற்சாகம் கொடுத்தனர். வயதில் சிறிய வீரர்களையும் அரவணைத்து தட்டிக்கொடுத்து வைகோ உற்சாகப்படுத்தியதைக் கண்டு பார்வையாளர்கள் வியந்துபோனார்கள்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கழுகார் பதில்கள்!</div>
<div class="subtitle1"></div>
<div class="content" style="border-top:1px solid #DDD;">
<p class="content"><span style="color: #ff6600">பா.ஜெயப்பிரகாஷ், </span>சர்கார்பதி.</p>
<p class="content"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/05/mzeyzj/images/question2.jpg"> <span style="color: #0000ff"><img alt="" align="right" width="300" height="433" src="http://cdnw.vikatan.com/jv/2014/05/mzeyzj/images/p8.jpg">'காங்கிரஸ், பி.ஜே.பி. அல்லாத ஒரு மாற்று மத்திய அரசைக் கொண்டுவருவதுதான் எங்கள் குறிக்கோள்’ என்கிறாரே மம்தா பானர்ஜி. இது சாத்தியமா? </span></p>
<p class="content">  மூன்றாவது அணி, மாற்று அணி என்பதற்கான முயற்சிகளை எடுத்து வருவது மார்க்சிஸ்ட் கம்யூனிஸ்ட் கட்சியைச் சேர்ந்த பிரகாஷ் காரத். அந்த மார்க்சிஸ்ட்களோடு கூட்டணி சேருவதற்கு மம்தா தயாராக இருக்க மாட்டார். அப்படி இருக்கும்போது மம்தாவின் கனவு எப்படி நிறைவேறும் எனத் தெரியவில்லை.</p>
<p class="content">மூன்றாவது அணி என்பது ஜெயலலிதா, தேவகவுடா, முலாயம், மாயாவதி, மம்தா, நிதிஷ்குமார், ஜெகன் மோகன் ரெட்டி, நவீன் பட்நாயக் ஆகிய எட்டு பேரும் எத்தனை இடங்களைக் கைப்பற்றுகிறார்கள் என்பதை வைத்துத்தான் உருவாகும். இவர்கள் அனைவரும் சேர்ந்து 272 இடங்களைப் பிடிக்க வேண்டும். தமிழ்நாடு, உத்தரப்பிரதேசம், கர்நாடகம், பீகார், ஒடிசா, ஆந்திரா ஆகிய மாநிலங்களில் அனைத்துத் தொகுதிகளையும் இந்தக் கட்சிகள் பிடித்தால் மட்டுமே அது சாத்தியம்.</p>
<p class="content"> <span style="color: #ff6600">கோ.கிருஷ்ணமூர்த்தி</span>, தஞ்சாவூர்-7.</p>
<p class="content"><span style="color: #0000ff"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/05/mzeyzj/images/question2.jpg">கொடநாடு... கோர்ட்... யார் எதைப்பார்த்து நடுங்குவார்கள்? </span></p>
<p class="content">கட்சிக்காரர்களுக்கு, கொடநாட்டைப் பார்த்தால் நடுக்கம். தலைவிக்கு, கோர்ட்டைப் பார்த்தால் நடுக்கம்.</p>
<p class="content"> <span style="color: #ff6600">பி.சாந்தா,</span> மதுரை-14.</p>
<p class="content"><span style="color: #0000ff"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/05/mzeyzj/images/question2.jpg">கடல் வழியாகத் தீவிரவாதிகள் சென்னைக்குள் ஊடுருவத் திட்டமிட்டுள்ளது பற்றி? </span></p>
<p class="content">சிக்கிக்கொண்ட தீவிரவாதிகள் கொடுத்துள்ள வாக்குமூலங்களின்படி, தமிழகக் கடல் எல்லையின் வழியாக இலங்கையில் இருந்து தீவிரவாதிகள் வருகை அதிகமாகிக்கொண்டு இருப்பது தெரிகிறது. இந்தியாவுக்கு எதிரான நிலைப்பாடுகள் கொண்ட சீனா, பாகிஸ்தான் ஆகிய இரண்டு நாடுகளும் தங்களது ராணுவ, வர்த்தகத் தளமாக இலங்கையைப் பயன்படுத்தி வருகின்றன. அவர்கள்தான் இத்தகைய தீவிரவாதிகளை இங்கு அனுப்பிவைக்கிறார்கள் என்பது ஜாகீர் உசேன் அளித்துள்ள வாக்குமூலத்தின் மூலம் தெரியவருகிறது. இலங்கையில் விடுதலைப்புலிகள் வசம் இருந்த கடலோரப் பகுதி, 2009-ம் ஆண்டு மே மாதத்துக்குப் பிறகு இலங்கை அரசின் கட்டுப்பாட்டுக்குப் போய்விட்டது. அதுவும் இந்த அமைப்புகளுக்கு வசதியாக உள்ளது.</p>
<p class="content">மேலும், சிங்களக் கடற்படை அச்சுறுத்தல் காரணமாக தமிழக மீனவர்கள் மீன்பிடிக்கச் செல்வதும் நாளுக்கு நாள் குறைந்துவருகிறது. கச்சத்தீவுக்குச் சென்று தமிழக மீனவர்கள் தங்குவதும் முற்றிலுமாகக் குறைந்துவிட்டது. இவையும் தீவிரவாதிகள் வந்து செல்ல வசதியாகிவிட்டது.</p>
<p class="content">தமிழகக் கடல் எல்லைக் கண்காணிப்பை மத்திய மாநில அரசுகள் வலுப்படுத்த வேண்டிய அவசர, அவசியத்தை ஜாகீர் உசேன் கைது உறுதிப்படுத்துகிறது.</p>
<p class="content"> <span style="color: #ff6600">சம்பத்குமாரி</span>, பொன்மலை.</p>
<p class="content"><span style="color: #0000ff"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/05/mzeyzj/images/question2.jpg"><img alt="" align="right" width="153" height="250" src="http://cdnw.vikatan.com/jv/2014/05/mzeyzj/images/p9.jpg">காங்கிரஸுக்கும் பி.ஜே.பி-க்கும் ரகசிய உடன்படிக்கை உண்டு. அதனால்தான் மோடி தொகுதிக்கு சோனியா பிரசாரம் செய்யப் போகவில்லை. சோனியா தொகுதியில் மோடி பிரசாரம் செய்யவில்லை’ என்று அரவிந்த் கெஜ்ரிவால் சொல்கிறாரே. யோசித்துப் பார்த்தால் இப்படியும் இருக்கலாமோ? </span></p>
<p class="content">அரசியல் நாகரிகம் என்றுகூட இதனை எடுத்துக்கொள்ளலாம். பெருந்தலைவர் காமராஜர் போட்டியிட்ட தொகுதிக்கு பிரசாரம் போகாமல் பேரறிஞர் அண்ணா தவிர்த்தார். அப்படிப்பட்ட சிந்தனையாக ஏன் இருக்கக் கூடாது?</p>
<p class="content"> <span style="color: #ff6600">எல்.ஆர்.சுந்தர ராஜன்,</span> மடிப்பாக்கம்</p>
<p class="content"><span style="color: #0000ff"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/05/mzeyzj/images/question2.jpg">தா.கிருட்டிணன், சங்கர ராமன், ராமஜெயம் - இவர்களை உண்மையில் யார்தான் கொன்றிருக்கலாம் என நீதிமன்றங்களே தாமாக முன்வந்து வழக்குப் பதிவுசெய்து நேர்மையான விசாரணையை மேற்கொண்டால் என்ன? </span></p>
<p class="content">நல்ல ஆலோசனைதான். ஆனால், நடைமுறை சாத்தியம் உண்டா என்பதை நீதித் துறைப் பிரமுகர்கள்தான் ஆலோசனை செய்ய வேண்டும். நீங்கள் சொன்ன மூன்று வழக்குகளில் மற்ற இரண்டைவிட ராமஜெயம் வழக்கு வித்தியாசமானது. தா.கிருட்டிணன், சங்கர ராமன் ஆகிய இருவர் கொலை சம்பவத்தில் குற்றம்சாட்டப்பட்டு கைது செய்யப்பட்டவர்கள் குற்றம் நிரூபிக்கப்படாமல் விடுதலையாகிவிட்டார்கள். ஆனால், ராமஜெயம் கொலையில் சந்தேகத்துக்கு இடமான வகையில் யாருமே, அதாவது ஒரே ஒரு ஆள்கூட இதுவரை கைது செய்யப்படவில்லை. 'சட்டம் ஒழுங்கைக் காப்பாற்றுவதில் நான் யாருக்கும் சளைத்தவர் அல்ல’ என்கிற தமிழ்நாடு முதலமைச்சர் ஜெயலலிதாவின் சொந்தத் தொகுதியில் நடந்த கொலை இது. 'தி.மு.க ஆட்சிக்கு வந்துதான் இதனை விசாரிக்க வேண்டுமா?’ என்று கருணாநிதி ஒருமுறை அறிக்கை வெளியிட்டார். அதில் ஏதோ உள் அர்த்தம் இருப்பதுபோலத் தெரிகிறதே?!</p>
<p class="content"> <span style="color: #ff6600">த.சிவாஜி மூக்கையா,</span> தர்காஸ்.</p>
<p class="content"><span style="color: #0000ff"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/05/mzeyzj/images/question2.jpg">லஞ்சம் என்று சொல்லும்போதே, லஞ்ச லாவண்யம் என்று ஏன் சொல்கிறோம்? லாவண்யம் என்றால் என்ன? </span></p>
<p class="content">தமிழ் லெக்சிகன், 'லாவண்யம்’ என்பதற்கு 'ஒளிரும் அழகு’ என்றுதான் பொருள் சொல்கிறது. அங்கிங்கெனாதபடி லஞ்சம் பட்டொளி வீசிப் பரவிவிட்டது என்ற பொருளில்தான் லஞ்ச லாவண்யம் என்று சொல்லியிருப்பார்கள் போலும்!</p>
<p class="content"> <span style="color: #ff6600">எம்.சம்பத்</span>, வேலாயுதம்பாளையம்.</p>
<p class="content"><span style="color: #0000ff"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/05/mzeyzj/images/question2.jpg">அழகிரியை மீண்டும் தி.மு.க-வில் சேர்த்துக்கொள்ளும் வாய்ப்பு உண்டா? </span></p>
<p class="content">நாடாளுமன்றத் தேர்தல் முடிவைப் பொறுத்தது அது. 10-க்கும் குறைவான இடங்களை தி.மு.க பிடித்தால், 'அழகிரியால்தான் இந்த தோல்வி’ என்று சொல்லி அவரை மீண்டும் உள்ளே சேர்த்துக்கொள்வார்கள். அதற்கான முயற்சியை கருணாநிதி மும்முரமாக எடுப்பார்.</p>
<p class="content">15 இடங்களைத் தாண்டி தி.மு.க வென்றுவிட்டால், இனி அழகிரிகள் தி.மு.க-வுக்கு அவசியம் இல்லை; தான் மட்டுமே போதும் என்று ஸ்டாலின் தலைநிமிர்ந்துவிடுவார்!</p>
<p class="content"> <span style="color: #ff6600">அ.ராஜா ரஹ்மான்</span>, கம்பம்.</p>
<p class="content"><span style="color: #0000ff"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/05/mzeyzj/images/question2.jpg">'ஆ.ராசா, கனிமொழி, தயாளு ஆகியோர் மீது குற்றப்பத்திரிகை பதிவுசெய்திருக்கும் விவகாரம் பற்றி எனக்கு எதுவும் தெரியாது. மேலும், புலனாய்வு செய்வது குறித்தெல்லாம் அதிகாரிகள் என்னிடம் விவாதிப்பதும் இல்லை’ என்று நிதி அமைச்சர் ப.சிதம்பரம் சொல்லியிருக்கிறாரே? </span></p>
<p class="content">பல மாதங்களுக்கு முன் நிருபர்கள் சந்திப்பின்போது, 'எனக்கு மறதி அதிகம்’ என்று ப.சிதம்பரம் சொன்னார். அதனால் ஒருவேளை இதனை அவர் மறந்திருக்கக்கூடும்.</p>
<p class="content">2ஜி முறைகேடு நடந்தது என்பது தொலைத்தொடர்புத் துறை சம்பந்தப்பட்டதுதான் என்றாலும், அதுபற்றிய நிறைய ஆவணங்கள் நிதித் துறையோடு தொடர்புகொண்டவை. சி.பி.ஐ. நீதிமன்றத்தில் தாக்கல் செய்யும் ஆவணங்களில் பாதிக்கு மேல் நிதித் துறையைச் சார்ந்தவை. அதனால், எனக்கு எதுவும் தெரியாது என்று ப.சி. சொல்ல முடியாது.</p>
<p class="content"> <span style="color: #ff6600">இ.பா.ஹரிராமகிருஷ்ணன்</span>, இசையனூர்.</p>
<p class="content"><span style="color: #0000ff"><img hspace="3" vspace="3" align="absMiddle" width="25" height="25" alt="" src="http://cdnw.vikatan.com/jv/2014/05/mzeyzj/images/question2.jpg">திருவள்ளுவர், தமிழ்ச் சான்றோர்கள், புரட்சியாளர்கள் சொல்லாத கருத்தையா, மேற்கத்திய சிந்தனையாளர்கள் சொல்லிவிட்டார்கள்? </span></p>
<p class="content">இல்லை! ஆனால், நமக்கு ஒரு தாழ்வு மனப்பான்மை. வெளிநாட்டு அறிஞர் சொன்னால், அது மேன்மையானது, நம்மவர்கள் சொல்லியிருந்தால் அது பெரியது அல்ல என்ற எண்ணம்தான் இதற்குக் காரணம். அயல்நாட்டு எழுத்தாளர்களின் தன்னம்பிக்கை புத்தகங்கள்தான் அதிகம் விற்பனை ஆகிறது. ஒளவை ஒரு வரியிலும் வள்ளுவன் ஒன்றே முக்கால்  அடியிலும் சொன்னதைத்தான் இவர்கள் பக்கம் பக்கமாகச் சொல்கிறார்கள். ஆனாலும் மனதுள் படிந்துவிட்ட அடிமை மனோபாவம் நமக்கு அப்படியே இருக்கிறது. அந்நிய ஆட்சியில் இருந்து விடுதலை பெற்றாலும் அடிமைச் சிந்தனை போகாது என்று பாரதியார் இதைத்தான் சொன்னார்!</p>
<p style="text-align: center"><img alt="" align="middle" width="600" height="74" src="http://cdnw.vikatan.com/jv/2014/05/mzeyzj/images/question1.jpg"></p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">ஈகோ பிரச்னையில் சிக்கித் தவிக்கும் அர்ச்சனா</div>
<div class="subtitle1">அழைத்த மத்திய அரசு... தடுத்த மாநில அரசு!</div>
<div class="subtitle2"></div>
<div class="content" style="border-top:1px solid #DDD;">
<p class="content">இந்தியாவின் கௌரவமான ஓர் உயர் பதவியில் நம் தமிழக பெண் ஐ.பி.எஸ் அதிகாரி ஒருவர் அமர்கிறார் என்றால், அது எவ்வளவு பெருமையான விஷயம். அப்படி மே 8-ம் தேதி அன்று டெல்லியில் சி.பிஐ-யின் கூடுதல் இயக்குநராகப் பதவி ஏற்றார் அர்ச்சனா ராமசுந்தரம் ஐ.பி.எஸ். இந்தச் செய்தி மீடியாக்களில் வெளியான நேரத்தில், திடீரென தமிழக அரசு அர்ச்சனாவை சஸ்பெண்ட் செய்து உத்தரவிட்டது. அதே நேரத்தில், சுப்ரீம் கோர்ட்டில் அர்ச்சனா நியமனம் தொடர்பாக நடந்த ஒரு <img align="left" width="325" height="464" alt="" src="http://cdnw.vikatan.com/jv/2014/05/mzeyzj/images/p12.jpg">வழக்கில், அவர் சி.பி.ஐ கூடுதல் இயக்குநராகப் பதவி வகிக்க இடைக்காலத் தடை விதித்தது கோர்ட். ஆக, தமிழகத்தில் சஸ்பெண்ட்... டெல்லியில் செயல்பட முடியாத நிலை.</p>
<p class="content"> அர்ச்சனா விஷயத்தில் என்னதான் நடந்தது?</p>
<p class="content">முத்திரைத்தாள் ஊழல் விவகாரத்தை சி.பி.ஐ விசாரித்தபோது, அதன் உயர் அதிகாரியாக இருந்தவர் அர்ச்சனா. ஊழல் கதாநாயகன் தெல்கியிடம் இருந்து எந்தத் தகவலையும் பெற முடியவில்லை. அர்ச்சனா களத்தில் இறங்கினார். ஜெயிலில் இருந்த தெல்கியிடம் சாதாரண சிறை ஊழியரைப் பழகவிட்டு, அவர் மூலம் ஒரு போனை உள்ளே கொடுத்து அனுப்பினார். அதன் பிறகு, தெல்கியின் போன் நடவடிக்கைகள் கண்காணிக்கப்பட்டன. அதை வைத்துதான், குற்றவாளிகளைப் பிடிக்க அர்ச்சனா உதவினார்.</p>
<p class="content">1980-ம் வருடம் ஐ.பி.எஸ் பணியில் சேர்ந்தவர் அர்ச்சனா. பூர்வீகம் உத்தரப்பிரதேசமாக இருந்தாலும், இவர் பணி தொடங்கியது தமிழகத்தில்தான். தமிழ்நாட்டில் பல்வேறு பொறுப்புக்களை வகித்த அர்ச்சனாவின் கணவரான ராமசுந்தரமும் ஐ.ஏ.எஸ். அதிகாரி. ராமசுந்தரம் பொதுப்பணித் துறை அரசு செயலராக இருந்தபோதுதான் தி.மு.க ஆட்சியில் புதிய தலைமைச் செயலகக் கட்டடம், அண்ணா நூற்றாண்டு நூலகம் ஆகியவை உருவாகின. தி.மு.க ஆட்சியின் கடைசிகட்டத்தில் ராமசுந்தரம் விருப்ப ஓய்வில் போய்விட்டார்.</p>
<p class="content">தி.மு.க ஆட்சி மாறி, அ.தி.மு.க ஆட்சி வந்ததும், அர்ச்சனாவும் ராமசுந்தரமும் நேராக போயஸ் கார்டனுக்குச் சென்று ஜெயலலிதாவுக்கு பூங்கொத்து கொடுத்தனர். சில வாரங்களில் புதிய தலைமைச் செயலகக் கட்டடம் கட்டியதில் முறைகேடு என்று சொல்லி விசாரணை கமிஷன் அமைத்தார் முதல்வர் ஜெயலலிதா. இதற்கிடையில், அர்ச்சனா, டம்மியான சீருடைப் பணியாளர் தேர்வு வாரியத்துக்குத் தூக்கியடிக்கப்பட்டார். இப்போது பதவி நீடிப்பில் உள்ள ராமானுஜத்தை தவிர்த்துவிட்டுப் பார்த்தால், அர்ச்சனாவுக்குத்தான் சீனியாரிட்டியில் முதல் இடம். இருந்தும், ஜெயலலிதா அரசில் வேறு எந்த முக்கியப் பொறுப்பும் கிடைக்காது என்று தெரிந்ததால், மத்திய அரசுப் பணிக்குப் போய்விட நினைத்தார். சி.பி.ஐ-யில் கூடுதல் இயக்குநர் பதவி காலியானது. அதைப் பெறுவதற்காக முறைப்படி மாநில அரசிடம் விண்ணப்பித்தார். அதை ஏற்று மத்திய அரசுக்கு சிபாரிசும் செய்தது. ஆனால், இடையில் மத்திய - மாநில உறவில் விரிசல் ஏற்பட்டதால், அர்ச்சனாவின் நிலைமை கேள்விக்குறியானது.</p>
<p class="content">தமிழக காவல் துறையின் சட்டம் - ஒழுங்கு டி.ஜி.பி-யாக ராமானுஜம் பதவி நீட்டிப்பு செய்யப்பட்ட விவகாரத்தில் மத்திய அரசு நோ சொன்னதால், மாநில அரசுக்குக் கடுங்கோபம். இந்த நேரத்தில், அர்ச்சனாவை விடுவிக்கச் சொல்லி மாநில அரசுக்கு மத்திய அரசு கடிதம் அனுப்பியது. ஆனால், மாநில அரசு பதிலே அனுப்பாமல் மௌனம் காத்தது. கடந்த மூன்று மாதங்களாகப் பணி விடுவிப்பு கடிதம் கேட்டு மாநில அரசிடம் அல்லாடினார் அர்ச்சனா. தலைமைச் செயலக உள்துறைச் செயலாளர் அலுவலகத்துக்கு அலைந்தார். முதல்வரை நேரில் சந்திக்க முயன்றார். முடியவில்லை. இந்தச் சூழ்நிலையில்தான், மாநில அரசின் பணி விடுவிப்பு கடிதம் பெறாமலே, நேரடியாக டெல்லி போய் <img align="right" width="265" height="168" alt="" src="http://cdnw.vikatan.com/jv/2014/05/mzeyzj/images/p14.jpg">சி.பி.ஐ-யின் கூடுதல் இயக்குநராகப் பதவி ஏற்றார். இதைக் கேள்விப்பட்ட முதல்வர் ஜெயலலிதா, அர்ச்சனா மீது கோபமாகி, உடனே சஸ்பெண்ட் செய்ய உத்தரவிட்டார்.</p>
<p class="content">இந்த விவகாரம் தொடர்பாக, சி.பி.ஐ-யின் முன்னாள் எஸ்.பி-யான ரகோத்தமனிடம் பேசினோம். ''அர்ச்சனா விவகாரத்தில் தமிழக அரசு நடந்துகொண்ட விதம் தவறானது. சி.பி.ஐ-யின் கூடுதல் இயக்குநர் பதவிக்கு ஐந்து ஐ.பி.எஸ் அதிகாரிகளின் பெயர்களை மத்திய அரசின் பணியாளர் சீர்திருத்தத் துறை முன்மொழிந்தது. அந்த லிஸ்ட்டில் தமிழகத்தில் இருந்து அர்ச்சனா, அசோக்குமார் ஆகிய இருவரது பெயர்களும் இருந்தன. ஊழல் கண்காணிப்பு கமிட்டி அந்த லிஸ்ட்டைப் பரிசீலித்து மேற்கு வங்கத்தைச் சேர்ந்த பச்நந்தா என்கிற ஐ.பி.எஸ் அதிகாரியின் பெயரை மட்டும் மத்திய கேபினெட் கமிட்டிக்கு அனுப்பியது. பொதுவாக, ஐந்தில் மூன்று பேரை சிபாரிசு செய்வது வழக்கம். அதை மாற்றி ஒரே ஒரு பெயரை அனுப்பியதுதான் குழப்பத்துக்குக் காரணம். அதை மறுபடி பரிசீலிக்கும்படி சொல்லியும்கூட, திரும்பவும் பச்நந்தா பெயரையே சிபாரிசு செய்தது.</p>
<p class="content">மத்திய கேபினெட் கமிட்டிக்கு தனிப்பட்ட அதிகாரம் இருக்கிறது. அதை வைத்து, முதல் லிஸ்ட்டில் இருந்த அர்ச்சனாவை கேபினெட் கமிட்டி நியமித்தது. இதில் தவறு ஏதும் இல்லை. அதேபோல், தமிழக அரசு தரப்பில் அர்ச்சனாவுக்கு ஆரம்பத்திலேயே நோ சொல்லியிருக்கலாம். அப்படிச் சொல்லாமல் முதலில் ஓகே சொல்லிவிட்டு, பதவியில் அமரும் நேரத்தில் பணிவிடுவிப்பு ஆணையை வழங்காமல் முட்டுக்கட்டை போட்டு இழுத்தடித்தது தவறு.</p>
<p class="content">அசாதாரணமான சூழ்நிலையில், மத்திய அரசு தனது அதிகாரத்தைப் பயன்படுத்தி எந்த அதிகாரியையும் நேரடியாக அழைக்கலாம் என்று சட்டத்தில் இடம் உள்ளது. சி.பி.ஐ பதவி கடந்த மூன்று மாதங்களாக காலியாக இருப்பது சரியல்ல. அதற்கு அறிவிக்கப்பட்ட அர்ச்சனாவை விடுவிக்காமல் மாநில அரசு முரண்டுபிடிக்கும்போது, மத்திய அரசு நேரடியாக அர்ச்சனாவை அழைத்தது சரியான செயல்தான். இதில் சட்ட விதிமீறல்கள் ஏதும் இல்லை. மத்திய - மாநில அரசுகளின் ஈகோ பிரச்னையில், ஒரு நல்ல அதிகாரி சிக்கித் தவிக்கிறார்'' என்று சொன்னார்.</p>
<p class="content">அர்ச்சனா செய்தது சரியா... தவறா என்பது ஒரு பக்கம் இருக்கட்டும். இவரை ஒரு கருவியாக தற்போது சி.பி.ஐ இயக்குநராக உள்ள ரஞ்சித் சின்கா பயன்படுத்திவிட்டார் என்றுதான் டெல்லியில் உள்ள உயர் அதிகாரிகள் பேசிக்கொள்கிறார்கள். மே 16-ம் தேதிக்குப் பிறகு, மத்தியில் ஆட்சி மாற்றம் ஏற்படலாம். அதற்கு முன்பு, சி.பி.ஐ. நிர்வாகத்தில் சில ஏற்பாடுகளைச் செய்ய நினைத்தார் ரஞ்சித். எப்படியாவது அர்ச்சனாவை கொண்டுவந்து உட்கார வைத்துவிட வேண்டும் என்று முனைப்புடன் செயல்பட்டார். இந்த ஒரு விஷயம் பி.ஜே.பி-யின் தலைவர்களைச் சந்தேகப்பட வைத்தது. அதனால், 'நாங்கள் ஆட்சிக்கு வந்தால் அர்ச்சனாவை அந்தப் பதவியில் உட்காரவிட மாட்டோம்’ என்றே அறிவித்தனர்.</p>
<p class="content">இந்தச் சூழ்நிலையில், அர்ச்சனா நியமனம் தொடர்பான வழக்கு உச்ச நீதிமன்றத்தில் விசாரணைக்கு வந்தது. அது எப்படி வருமோ என்கிற பீதியில் முன்கூட்டியே அவசர அவசரமாக அர்ச்சனாவை டெல்லிக்கு வரவழைத்து சி.பி.ஐ-யின் கூடுதல் இயக்குநர் பதவியில் உட்காரவைத்துவிட்டார். ஆனால், அர்ச்சனாவை தமிழக அரசு சஸ்பெண்ட் செய்ததை ரஞ்சித் சின்கா எதிர்பார்க்கவில்லை.</p>
<p class="content">அர்ச்சனா விவகாரத்தில் அடுத்து என்ன நடக்கப்போகிறது என்று ஐ.பி.எஸ் அதிகாரிகள் ஆர்வத்துடன் எதிர்பார்க்கிறார்கள்.</p>
<p class="content">- <span style="color: #0000ff">கனிஷ்கா</span></p>
<p class="content">படங்கள்: சு.குமரேசன், கே.கார்த்திகேயன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">மே முதல் நாள் - விடுமுறை அளித்தது யார்?</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="500" height="322" alt="" src="http://cdnw.vikatan.com/jv/2014/05/mzeyzj/images/p42.jpg"></p>
<p class="content">மே 1-ம் தேதி தொழிலாளர் தினத்தன்று ஊதியத்துடன் விடுமுறை அளித்தது பற்றி தி.மு.க தலைவர் கருணாநிதி அறிக்கை வெளியிட்டார். அவருக்கு ம.தி.மு.க அவைத் தலைவர் திருப்பூர் சு.துரைசாமி கடிதம் ஒன்றை அனுப்பியிருக்கிறார். இதோ அந்தக் கடிதம்...</p>
<p class="content"> </p>
<p class="content">மரியாதைக்குரிய தி.மு.க தலைவர் கலைஞர் அவர்களுக்கு, வணக்கம்.</p>
<p class="content">நீங்கள் தந்த மே தின வாழ்த்துச் செய்தியை 'முரசொலி’ நாளிதழில் பார்த்தேன். 1969-ம் ஆண்டு முதல் மே தினத்துக்கு நீங்கள்தான் விடுமுறை அளித்ததாகத் தெரிவித்திருக்கிறீர்கள். இதில் ஒரு சதவிகிதம்கூட உண்மை இல்லை.</p>
<p class="content">இந்திய உபகண்டம் 1947-ல் சுதந்திரம் அடைந்த பிறகு முற்போக்கு இயக்கங்களும், தொழிற்சங்கங்களும் மே தினத்துக்கு விடுமுறை அறிவிக்கப்பட வேண்டும் என்று மத்தியிலும் மாநிலங்களிலும் ஆட்சி நடத்திய காங்கிரஸ் அரசுகளிடம் கோரிக்கைகள் வைத்தும் போராட்டங்கள் <img align="left" width="183" height="214" alt="" src="http://cdnw.vikatan.com/jv/2014/05/mzeyzj/images/p42a.jpg">நடத்தியும், காங்கிரஸ் கட்சி அதற்கு செவிசாய்க்கவே இல்லை. 1957-ம் ஆண்டு பொதுத்தேர்தலில் கம்யூனிஸ்ட் கட்சி கேரள மாநிலத்தில் ஆட்சிக்கு வந்தது. கேரள முதல்வர் திரு ஈ.எம்.எஸ்.நம்பூதிரிபாட் கூட மே முதல் நாளை விடுமுறை நாளாக அறிவிக்கவில்லை.</p>
<p class="content">1967-ம் ஆண்டு நடைபெற்ற தமிழ்நாடு சட்டமன்றத் தேர்தலில் பேரறிஞர் அண்ணா முதலமைச்சராக மார்ச் மாதம் பொறுப்பேற்றார். மே தினத்துக்கு விடுமுறை வேண்டும் என்று யாரும் கோரிக்கை வைக்காத நிலையில், அறிஞர் அண்ணா அவர்கள் ஏப்ரல் மாதத்தில் அன்றைய தமிழக அரசின் தலைமைச் செயலாளர் அவர்களை அழைத்து, 'மே முதல் நாளை அரசு விடுமுறையாக அறிவிக்க வேண்டும். அதற்கான நடவடிக்கைகளை மேற்கொள்ளுங்கள்’ என்று கூறினார். அதற்கு தலைமைச் செயலாளர், 'இந்தியாவில் எந்த ஒரு மாநிலத்திலும் மே தினத்துக்கு விடுமுறை அறிவிக்கப்படவில்லை. 1957-ல் கேரளத்தில் ஆட்சிக்கு வந்த கம்யூனிஸ்ட் கட்சி அரசுகூட மே தின விடுமுறை அறிவிக்கவில்லை. தமிழக அரசு அறிவித்தால், மத்திய அரசின் கோபத்துக்கு ஆளாக நேரும்’ என்று சொல்லியுள்ளார்.</p>
<p class="content">அதற்கு பேரறிஞர் அண்ணா அவர்கள், 'மத்திய அரசின் கோபத்தைப் பற்றி எனக்கு அக்கறை இல்லை. நாம் திட்டமிட்டபடி மே முதல் நாளை அரசு விடுமுறையாக அறிவிப்போம்’ என்று சொல்லியதோடு, அதன்படியே 1967 மே முதல் நாளை விடுமுறை நாளாக தமிழக அரசால் அறிவிக்கச் செய்தார்.</p>
<p class="content">இந்தியாவின் வரலாற்றில் தொழிலாளர்களின் உரிமைப் போருக்கு உயர்வு தந்து, மே தினத்துக்கு விடுமுறை அறிவித்த பெருமை பேரறிஞர் அண்ணா அவர்களுக்கே உரித்தானது.</p>
<p class="content">1967-ம் ஆண்டு மே முதல் நாள், கோவை சிதம்பரம் பூங்காவில் மே தின விழாவை தமிழக அரசு விழாவாக பேரறிஞர் அண்ணா நடத்தினார்கள். அந்த விழாவில் அனைத்துக் கட்சிகளின் தொழிற்சங்கத் தலைவர்களையும் அழைத்து கௌரவப்படுத்தி பேசவைத்தார்கள். அண்ணாவின் இந்தச் சாதனையை மறைத்துவிட்டு, நீங்கள்தான் 1969-ல் மே தினத்துக்கு விடுமுறை அறிவித்ததாகக் கூறியிருப்பது பொய். பித்தலாட்டம்.</p>
<p class="content">1967-ம் ஆண்டு மே 1-ம் தேதி கோவை சிதம்பரம் பூங்காவில் நடைபெற்ற மே தின விழாவில் சட்டமன்ற உறுப்பினர் என்ற தகுதியோடு கலந்துகொண்டவன் நான். அண்ணாவின் புகழையே இருட்டடிப்புச் செய்யும் உங்களின் குணமும் போக்கும் மிகுந்த வேதனை அளிக்கிறது. இதுதான் நீங்கள் அண்ணாவுக்கு தருகின்ற மரியாதையா?</p>
<p class="content">1990-ம் ஆண்டில், அன்றைய பிரதமர் வி.பி.சிங் அவர்களிடம் கோரிக்கை வைத்து, மே தினத்துக்கு மத்திய அரசு விடுமுறை அறிவித்ததாக உங்கள் வாழ்த்துச் செய்தியில் குறிப்பிட்டிருக்கிறீர்கள். இதுவும் முழுப் பூசணிக்காயை சோற்றில் மறைக்க முயலும் பொய்.</p>
<p class="content">1990 மே 1-ம் தேதிக்கு முன்பு, மே தினத்துக்கு மத்திய அரசு விடுமுறை அறிவிக்க வேண்டும் என்று நீங்கள் கூறியதும் இல்லை. தி.மு.க தரப்பில் இது குறித்து எந்தக் கருத்தும் சொல்லப்படவும் இல்லை. ஆனால், 1990 ஏப்ரல் 30-ம் தேதி, நாடாளுமன்ற மாநிலங்களவையில் திரு வைகோ மாநிலங்களவையில் கேள்வி நேரம் முடிந்தவுடன் அன்றைய பிரதமர் வி.பி.சிங் அவர்கள் அவையில் இருக்கும்போதே மே தினத்துக்கு விடுமுறை அறிவிக்க வேண்டும் என்ற கோரிக்கை வைத்தபோது, அவரது கோரிக்கையை ஆதரித்து இந்திய கம்யூனிஸ்ட் கட்சி உறுப்பினர் குருதாஸ் தாஸ்குப்தாவும் ஜனதா தள உறுப்பினர் கமல் மொரார்க்காவும் பேசினார்கள். அதற்கு அரை மணி நேரம் கழித்து, பிரதமர் வி.பி.சிங் அவர்களை அவரது அலுவலகத்தில் திரு வைகோ நேரில் சந்தித்தார். மே தின விடுமுறையை அவர் வற்புறுத்த, பிரதமர் அதற்கு இசைவு தந்து, அன்றைய தினம் பிற்பகலில் தொழிலாளர் நல அமைச்சர் ராம்விலாஸ் பாஸ்வான், மே தினத்துக்கு மத்திய அரசு விடுமுறையை நாடாளுமன்றத்தில் அறிவித்தார்.</p>
<p class="content">பிறருடைய உழைப்பின் பயனைச் சுரண்டுவது மிகப் பெரிய மோசடி ஆகும்.</p>
<p class="content">இப்படிக்கு</p>
<p class="content"><span style="color: #0000ff">திருப்பூர் சு.துரைசாமி</span></p>
<p class="content"> </p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">கொங்கு இனத்தை அடகு வைத்துவிட்டார் தனியரசு!</div>
<div class="subtitle1">கொந்தளிக்கும் நிர்வாகிகள்</div>
<div class="subtitle2"></div>
<div class="content" style="border-top:1px solid #DDD;">
<p class="content">''கொங்கு சமுதாய மக்களுக்கான தலைவர் தன்னைப் பறைசாற்றிக்கொள்ளும் தகுதி தனியரசுக்குக் கிடையாது. அவர் அ.தி.மு.க-வின் கொள்கை பரப்புச் செயலாளர். ஜெயலலிதாவின் அடிமை. சட்டசபையில் பெஞ்ச் தட்ட மட்டுமே தகுதியுடையவர். இனியும் அவரின் கட்சியில் இருந்தால் அது எங்கள் சமுதாயத்துக்கு நாங்கள் செய்யும் துரோகம். அதனால்தான் தி.மு.க-வில் இணைந்துள்ளோம்'' - தமிழ்நாடு கொங்கு இளைஞர் பேரவையில் இருந்து விலகிய சுமார் 100-க்கும் மேற்பட்ட நிர்வாகிகள் இப்படிக் கொந்தளித்தனர்.</p>
<p class="content"> </p>
<p class="content">சேலம், நாமக்கல், தர்மபுரி, ஈரோடு, கோவையைச் சேர்ந்த தமிழ்நாடு கொங்கு இளைஞர் பேரவை நிர்வாகிகள் அண்மையில் ஸ்டாலினைச் சந்தித்தனர். இவர்களை சேலம் தி.மு.க நாடாளுமன்ற வேட்பாளரான உமாராணி ஒருங்கிணைத்து அழைத்து வந்திருந்தார்.</p>
<p style="text-align: center"><img align="middle" width="486" height="326" alt="" src="http://cdnw.vikatan.com/jv/2014/05/mzeyzj/images/p22.jpg"></p>
<p class="content">என்ன பிரச்னை?</p>
<p class="content">சேலம் மாவட்டப் பொருளாளரும், உயர்மட்டக் குழு உறுப்பினராகவும் இருந்த சண்முகத்திடம் பேசினோம். ''கொங்கு இன மக்களின் பாதுகாப்புக்காக உருவாக்கப்பட்டது கொங்கு இளைஞர் பேரவை. அரசியல் ரீதியாகவும் அங்கீகாரம் பெற வேண்டும் என்பதற்காகத்தான், அ.தி.மு.க-வோடு கூட்டணி வைத்தோம். தனியரசுவை எங்களது காவலனாக நினைத்தோம். அவர் எம்.எல்.ஏ. ஆனதும் ஒட்டுமொத்தமாக மாறிவிட்டார். கொங்கு மக்களை மறந்துவிட்டார். ஒரு மனிதனுக்குப் பதவி வந்தால் எப்படியெல்லாம் மாறுவார்கள் என்பதற்கு வாழும் உதாரணம் தனியரசு.</p>
<p class="content">கட்சியில் நல்லவர்களுக்கு இடம் இல்லை. ரௌடிகளுக்கும், கட்டப் பஞ்சாயத்து செய்பவர்களுக்கும்தான் மரியாதை. பணம் கொடுப்பவனுக்கு மட்டுமே பதவி. அவருக்காக சிறைக்குச் சென்றவர்களை கால் தூசியாகக்கூட மதிப்பது இல்லை. ஆட்சியாளர்களுக்கு ஜால்ரா அடித்துக்கொண்டு அந்த அம்மாவுக்கு அடிமையாக இருப்பதையே தன் முழு நேர வேலையாக வைத்திருக்கிறார். <img align="right" width="131" height="197" alt="" src="http://cdnw.vikatan.com/jv/2014/05/mzeyzj/images/p22a.jpg">எப்படியாவது இருந்துவிட்டுப் போகட்டும். எங்களுக்கு அதைப்பற்றி கவலை இல்லை. ஆனால், எங்கள் இனத்தை அந்த அம்மாவிடம் அடகுவைக்க இவர் யார்? இனி தனியரசால் எங்கள் மக்களுக்கு எந்த நல்லதும் நடக்கப்போவது இல்லை. அதனால்தான் தி.மு.க-வுக்குப் போய்விட்டோம்'' என்று கொந்தளித்தார்.</p>
<p class="content">சேலம் மாவட்டத் தலைவராக இருந்த வேலுமணி, ''தன்னைப் போராளி என்று சொல்லிக்கொள்ளும் தனியரசு, அவரது பிள்ளைகளை பெங்களூரு கான்வென்டில் படிக்கவைக்கிறார். கொங்கு இளைஞர்களிடம் சாராயம் விற்க வேண்டும்; வெடிகுண்டு வீச வேண்டும் என்று பேசி தீவிரவாதத்தை வளர்க்கிறார். சேலம் மாவட்டம் மல்லூர் பகுதியில் ரியல் எஸ்டேட்காரர் ஒருவரிடம் பொதுமக்கள் பணம் கட்டி வந்தார்கள். அந்த ஆள் பணத்துடன் எஸ்கேப் ஆகிவிட்டார். இந்தப் பிரச்னைக்காக பனமரத்துப்பட்டி ஒன்றியச் செயலாளர் காமராஜ் தொடர்ந்து போராடினார். தனியரசு கவனத்துக்கு இந்த விஷயத்தைக் கொண்டுசென்றார். தனியரசு அந்த ரியல் எஸ்டேட் பார்ட்டியிடம் என்ன பேசி எப்படி சமாதானம் ஆனாரோ தெரியவில்லை. அவரை அந்தப் பகுதியின் ஒன்றியச் செயலாளராக நியமித்துவிட்டார். இப்படிப்பட்ட தலைவரை எங்காவது பார்க்க முடியுமா?</p>
<p class="content">சேலம் மாவட்டத்தில் நில அபகரிப்புப் புகாரில் சிக்கிய பலருக்கும் கட்சியில் பொறுப்பு கொடுத்திருக்கிறார். நாங்கள் சொல்லும் விஷயத்தை காதுகொடுத்து கேட்கும் மனநிலையில்கூட இப்போது தனியரசு இல்லை. இதற்கு மேல் அங்கே இருப்பதில் எந்த பிரயோஜனமும் இல்லை என்பதால்தான், நாங்கள் வெளியே வந்துவிட்டோம். இப்போது தளபதி தலைமையில் தி.மு.க-வில் இணைந்திருக்கும் நாங்கள் அனைவருமே கட்சியில் நிர்வாகிகள். கூடிய சீக்கிரமே அங்கே மிச்சம் இருக்கும் தொண்டர்களும் வெளியே வருவார்கள்'' என்று சொன்னார்.</p>
<p class="content">இந்தக் குற்றச்சாட்டுகள் பற்றி தனியரசுவிடம் கேட்டோம். ''இது ஜனநாயக நாடு. யாரும் எந்த அணிக்கும் போகலாம். யாரையும் யாரும் தடுக்க முடியாது. ரியல் எஸ்டேட்டில் பணம் போட்டு ஏமாந்தால், போலீஸுக்குப் போக வேண்டியதுதானே? எதற்கு என்னிடம் வந்து புகார் கொடுத்தார்கள்? ராசா மீது ஸ்பெக்ட்ரம் புகார் இருக்கிறது. எடியூரப்பா மீது ஊழல் குற்றச்சாட்டு இருக்கிறது. ஆனால், குற்றம் நிரூபிக்கப்பட்டால்தான், அவன் குற்றவாளி. நானும் அப்படித்தான். சாராயம் விற்பது தீவிரவாதம் என்று யார் சொன்னது?</p>
<p class="content">உங்களுக்குப் பேட்டி கொடுத்தவர்கள் அனைவரும் மனநோயாளிகள். அவர்களைப் பற்றி நான் எப்போதும் கவலைப்பட்டது இல்லை. அவர்கள் என் கட்சியிலேயே இல்லை. பிறகு எதற்கு நான் அவர்களைப் பற்றி கவலைப்பட வேண்டும். நான் சாதிக்காக கட்சி ஆரம்பிக்கவில்லை. சாதிப்பதற்காக கட்சி ஆரம்பித்திருக்கிறேன். சாதிக்காக கட்சி ஆரம்பித்தால், அது அரசியல் சாசனத்துக்கு எதிரானது'' என்று கொதிப்புடனே பதில் அளித்தார்.  </p>
<p class="content">கொங்கு மண்டலத்தில் அதிகப்படியான இடங்களில் தி.மு.க வெற்றி பெற்றால் அதற்கு, தனியரசு கட்சியில் இருந்து விலகியவர்களின் வாக்குகளும் முக்கியமானதாக இருக்கும் என்று உளவுத் துறை மூலமாக ரிப்போர்ட் போக, காட்டத்தில் இருக்கிறாராம் ஜெயலலிதா.</p>
<p class="content">- <span style="color: #0000ff">வீ.கே.ரமேஷ் </span></p>
<p class="content">படம்: க.தனசேகரன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பவானி சிங் சொல்லும் 306 பூகம்பம்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img alt="" align="middle" width="580" height="215" src="http://cdnw.vikatan.com/jv/2014/05/mzeyzj/images/p2.jpg"></p>
<p class="content">பெங்களூரு நீதிமன்றத்தில் ஜெயலலிதாவின் சொத்துக் குவிப்பு வழக்கு க்ளைமாக்ஸை நெருங்கிவிட்டது.</p>
<p class="content"> கடந்த 9-ம் தேதி அரசு வழக்கறிஞர் பவானி சிங்கும், அவரது ஜூனியர் மராடியும் நீதிபதி முன்பு ஜெயலலிதாவின் 306 சொத்துகளின் பட்டியலை மாறி மாறி வாசித்து முடித்தபோது, அத்தனை பரபரப்பு.</p>
<p class="content">பெங்களூரு சிறப்பு நீதிமன்றத்தில் நடைபெற்று வரும் ஜெயலலிதாவின் சொத்துக் குவிப்பு வழக்கில் அரசுத் தரப்பின் இறுதி வாதம் 15-வது நாளாக கடந்த 9-ம் தேதி நடைபெற்றது. சரியாக 10.30 மணிக்கு நீதிபதி ஜான் மைக்கேல் டி.குன்ஹா இருக்கையில் அமர்ந்தார். ஜெயலலிதா தரப்பு வழக்கறிஞர் குமார், அசோகன், பன்னீர்செல்வம் ஆகியோர் ஆஜரானார்கள். தி.மு.க பொதுச்செயலாளர் பேராசிரியர் அன்பழகன் தரப்பில் வழக்கறிஞர்கள் சரவணன், நடேசன், பாலாஜி சிங், குமரேசன் ஆகியோர் ஆஜராகினர். குற்றம்சாட்டப்பட்ட ஜெயலலிதா, சசிகலா, இளவரசி, சுதாகரன் ஆகியோர் வழக்கம்போல் ஆஜராகவில்லை.</p>
<p style="text-align: center"><img alt="" align="middle" width="400" height="573" src="http://cdnw.vikatan.com/jv/2014/05/mzeyzj/images/p2a.jpg"></p>
<p class="content">அரசு வழக்கறிஞர் பவானி சிங், ''1991 முதல் 1996 வரை தமிழக முதல்வராக இருந்த ஜெயலலிதா, முறைகேடாக யார் யாரிடம் எப்படியெல்லாம் சொத்துகளை வாங்கிக் குவித்திருக்கிறார் என்பதை இங்கு 2,500 பக்க சாட்சியங்கள் அடங்கிய ஆவணத்தோடு தெரிவிக்கிறேன். இந்த வழக்கு தொடங்குவதற்கு முன்பு குற்றவாளிகள் தரப்பில் 17 சொத்துகள் மட்டுமே இருந்தன. இந்த வழக்கு <img alt="" align="right" width="181" height="280" src="http://cdnw.vikatan.com/jv/2014/05/mzeyzj/images/p3.jpg">நடைபெற்ற காலகட்டத்தில் 306 சொத்துகள் அதிகரித்துள்ளன. அதில் 286 சொத்துகள் பல வழிகளில் வருமானத்துக்கு அதிகமாகச் சேர்க்கப்பட்டவை. இந்த வழக்கு காலத்துக்கு முன்பு இவர்களின் பொருளாதார நிலையும், வழக்கு நடைபெற்ற காலத்தில் இவர்களின் பொருளாதார நிலையும் சம்பந்தம் இல்லாத வகையில் அதிகரித்துள்ளது'' என்று கூறி ஜெயலலிதா தரப்பின் சொத்துப் பட்டியலை காலை 10.30-க்கு வாசிக்கத் தொடங்கினார். மதிய உணவு இடைவேளைக்குப் பிறகு வாசிக்கத் தொடங்கியவர்கள், மாலை 4.15 மணிக்கு முடித்தனர். மேலும் சில ஆவணங்களை 15-ம் தேதி அறிவிப்பதாகச் சொல்லி முடித்தார் பவானி சிங்.</p>
<p class="content">அரசுத் தரப்பு வழக்கறிஞர்கள் வாசித்த ஜெயலலிதாவின் 306 சொத்துப் பட்டியல் இதுதான்....</p>
<p class="content">''இந்த வழக்கின் குற்றவாளிகளாகக் கருதப்படும் ஜெயலலிதா, சசிகலா, இளவரசி, சுதாகரன் பெயர்களில் நேரடியாகவோ, மறைமுகமாகவோ இவர்கள் பங்குதாரர்களாக இருந்து தொடங்கிய ஜெயா பப்ளிகேஷன், சசி என்டர்பிரைசஸ், மெடோ அக்ரோ ஃபார்ம்ஸ், ஜே.எஸ்.ப்ராப்பர்ட்டீஸ், லெக்ஸ் ப்ராப்பர்ட்டீஸ், ஜெ ஃபார்ம் ஹவுஸ், ஜெயா கன்ஸ்ட்ரக்ஷன், ரிவர்வே அக்ரோ பிரைவேட் லிமிடெட், ராம்ராஜ் அக்ரோ மில்ஸ், கிரீன் கார்டன், ஆஞ்சநேயா பிரின்டர்ஸ், சூப்பர் டூப்பர் பிரைவேட் லிமிடெட் என 32 கம்பெனிகள் பெயரிலும் சொத்துகள் வாங்கப்பட்டுள்ளன.</p>
<p class="content">போயஸ் கார்டன் நிலம் மற்றும் கட்டடம் 10 கிரவுண்ட் 330 சதுர அடி விலை ரூ.1,32,009, ஹைதராபாத் சிட்டியில் பிளாட் நம்பர் 36-ல் விரிவாக்கப்பட்ட 651.18 சதுர அடிக் கட்டடம் ரூ.50,000, ஹைதராபாத் பஷீராபாத் என்ற கிராமத்தில் திராட்சைத் தோட்டம் மற்றும் இரண்டு பண்ணை வீடுகள், வேலையாட்களுக்கான குவாட்டர்ஸ் உள்ளிட்ட 11.35 ஏக்கர் நிலம் ரூ.1,65,058, மேலும் அதே பகுதியில் 93/3 சர்வே எண்ணில் 3.15 ஏக்கர் ரூ.13,254 ஆகியவை சந்தியா மற்றும் ஜெயலலிதா பெயரில் வாங்கப்பட்டுள்ளன.  </p>
<p class="content">ஜெயலலிதா பெயரில் வட சென்னையில் சேயார் கிராமத்தில் விவசாய நிலம் வேதாசல முதலியார் மகன் நடேச முதலியாரிடம் 3.43 ஏக்கர் நிலம் ரூ.17,060, ஜெயலலிதா சசிகலா பெயரில் சென்னை-28, சீனிவாச அவின்யூ நிலம் மற்றும் வீடு 1,897 சதுர அடி வெங்கட சுப்பனிடம் இருந்து ரூ.5,70,039 வாங்கியது. சசிகலா பெயரில் சாந்தோம் ஆர்.ஆர். ஃப்ளாட் ரூ.3,13,530, சசி என்டர்பிரைசஸ் பெயரில் சென்னை 4, அப்பாஸ் அலிகான் ரோட்டில் ரூ.98.904-க்கு ஷாப்பிங் மால், நுங்கம்பாக்கம் காதர் நவாஸ் கான் ரோட்டில் 11 கிரவுண்ட் 736 சதுர அடி நிலம் ரூ.22,10,919, மவுண்ட் ரோடு, மயிலாப்பூரில் ஜெயலலிதா பெயரில் வாங்கிய நிலம் மற்றும் கடை ரூ.1,05409.</p>
<p style="text-align: center"><img alt="" align="middle" width="550" height="326" src="http://cdnw.vikatan.com/jv/2014/05/mzeyzj/images/p5.jpg"></p>
<p class="content">தஞ்சாவூர் மானம்புசாவடியில் 2,400 சதுர அடியில் நிலம் மற்றும் வீடு ரூ.1,57,125, அதே பகுதியில் 51,000 சதுர அடி காலி நிலம் ரூ.1,15,315, மீண்டும் அதே பகுதியில் காலி நிலம் ரூ.2,02,778 ஆகியவை சசி என்டர்பிரைசஸ் வாங்கியது. சசிகலா பெயரில் திருச்சி அபிராமிபுரத்தில் நிலம் மற்றும் வீடு 3,525 சதுர அடி ரூ.5,85,420, ஜெயா பப்ளிகேஷன் பெயரில் கிண்டி தொழிற்பேட்டை நிலம் மற்றும் ஷெட் ரூ.5,28,039, புதுக்கோட்டை 1 கிரவுண்ட் 1,407 சதுர அடி நிலம் மற்றும் கட்டடம் ரூ.10,20,371-க்கும், டான்சி நிலம் 55 கிரவுண்ட் ரூ.2,13,68,152, சசிகலா, இளவரசி, சுதாகரன் பெயரில் 900 ஏக்கரில் கொடநாடு டீ எஸ்டேட் மற்றும் ஃபேக்டரி ரூ.7,60,00,000, வெலகாபுரம் கிராமத்தில் மெடோ ஆக்ரோ ஃபார்ம்ஸுக்கு 210.33 ஏக்கர் நிலம் வாங்கப்பட்டுள்ளது.</p>
<p style="text-align: center"><img alt="" align="middle" width="381" height="600" src="http://cdnw.vikatan.com/jv/2014/05/mzeyzj/images/p4a.jpg"></p>
<p class="content">திருநெல்வேலி மாவட்டத்தில் 1,200 ஏக்கர், சென்னை கிழக்குக் கடற்கரைச் சாலையில் நீலாங்கரை, ஈஞ்சம்பாக்கம், முட்டுக்காடு, வெட்டுவாங்கேணி, பையனூர், சிறுதாவூர், சோழிங்கநல்லூர் செய்யூர், புதுக்கோட்டை, திருச்சி, தஞ்சை, மன்னார்குடி என தமிழகத்தின் பல மாவட்டங்களில் காலி நிலம், கட்டடம், கடைகள் மற்றும் விளைநிலங்களும் வாங்கப்பட்டுள்ளன. சென்னையில் கிண்டி, டி.டி.கே ரோடு, மவுண்ட் ரோடு, லஸ் பகுதிகளில் இடங்கள், கட்டடங்கள் வாங்கப்பட்டுள்ளன.</p>
<p class="content">பையனூர் பங்களா ரூ.1,25,90,261, ஹைதராபாத் திராட்சைத் தோட்டப் பண்ணை வீடு ரூ.6,40,33,901, போயஸ் கார்டன் வீடு விரிவாக்கம் ரூ.7,24,98,000, சிறுதாவூர் பங்களா ரூ.5,40,52,298 உட்பட பல இடங்களில் உள்ள பண்ணை வீடுகள், புதிய கட்டடங்களின் மராமத்துப் பணிகளின் செலவுகள் பட்டியலிடப்பட்டன.</p>
<p class="content">இளவரசி அக்கவுன்டில் அபிராமிபுரம் இந்தியன் வங்கியில் ரூ.2,42,211, ஜெயலலிதா அக்கவுன்டில் மயிலாப்பூர் கனரா வங்கியில் ரூ.19,29,561, மயிலாப்பூர் ஸ்டேட் பேங்க்கில் ரூ.1,70,570 சசிகலா பெயரில் கிண்டி கனரா வங்கியில் ரூ.3,17,242, சுதாகரன் அக்கவுன்டில் அபிராமிபுரம் இந்தியன் வங்கியில் ரூ.5,46,577 என, பல பெயர்களில் பல வங்கிகளில் இருப்பு வைத்திருக்கிறார்கள்.</p>
<p class="content">ஜெயலலிதா பெயரில் வாங்கப்பட்ட கார்கள் டாடா சியரா - ரூ.4,01,131, மாருதி 800 ரூ.60,435, மாருதி <img alt="" align="right" width="145" height="394" src="http://cdnw.vikatan.com/jv/2014/05/mzeyzj/images/p5a.jpg">ஜிப்ஸி, ட்ராக்ஸ் ஜீப், ஜெயா பப்ளிகேஷன் டாடா எஸ்டேட் கார், டாடா மொபைல் வேன் என பல மாடல்களில் 30-க்கும் மேற்பட்ட கார்கள் வாங்கியிருக்கிறார்கள்.</p>
<p class="content">போயஸ் கார்டனில் கைப்பற்றப்பட்ட 389 ஜோடி செருப்புகள் ரூ.2,00,902, 914 பட்டுப் புடவைகள் ரூ.61,13,700, மற்ற புடவைகள் ரூ.27,08,720 மற்றும் பழைய புடவைகள் ரூ.4,21,870, 28 கிலோ தங்க நகைகள், மற்றும் 1,000-க்கும் மேற்பட்ட வைரக்கற்கள் என 306 சொத்துகளின் அப்போதைய மதிப்பு ரூ.66,44,73,573 ஆகும்'' என்று விடாமல் வாசித்து முடித்தார்.</p>
<p class="content">நீதிமன்றம் முடிந்து வெளியே வந்த பெங்களூரு தி.மு.க வழக்கறிஞர் நடேசன், ''ஜெயலலிதா வாங்கியிருக்கும் இந்த 306 சொத்துகளின் இப்போதைய மதிப்பு பல நூறு கோடியைத் தாண்டும். அரசுத் தரப்பு இறுதி வாதம் 15-ம் தேதியோடு நிறைவு பெறும். அதன் பிறகு ஜெயலலிதா தரப்பு இறுதி வாதம் தொடங்கும். அது முடிந்ததும் இன்னும் ஓரிரு மாதங்களில் தீர்ப்பு கிடைக்கும். தீர்ப்புக்குப் பிறகு ஜெயலலிதாவின் அரசியல் வாழ்க்கை கேள்விக்குறியாகும்'' என்றார்.</p>
<p class="content">அ.தி.மு.க வழக்கறிஞரும் சேலம் மாவட்ட கவுன்சிலருமான வக்கீல் மணிகண்டன், ''இந்தச் சொத்துகள் அனைத்தும் 20 வருடங்களுக்கு முன் வாங்கப்பட்டவை. அதில் பலர் பங்குதாரர்களாக இருக்கிறார்கள். அன்றைய காலகட்டத்தில் நிலத்தின் மதிப்பு குறைவு. ஆனால், இன்று நிலத்தின் வேல்யூ அதிகரித்துள்ளது. நான் 20 வருடங்களுக்கு முன்பு ஒரு வீட்டை மூன்று லட்சத்துக்குக் கட்டினேன் என்றால், அதன் மதிப்பு இப்போது 30 லட்சமாக அதிகரித்து இருக்கும். நான் 30 லட்சத்துக்கு வீடு கட்டினேன் என்று சொல்லுவது எவ்வளவு அபத்தமோ, அதைப் போன்றதுதான் இந்த வழக்கும். இதைச் சொத்துக் குவிப்பு என்று சொல்வதே அடிப்படையற்ற வாதம். கருணாநிதியைப் போல வெறும் கையை வீசிக்கொண்டு அம்மா அரசியலுக்கு வரவில்லை. அவர் மிகவும் வசதியான குடும்பத்தைச் சேர்ந்தவர். இந்த வழக்கில் இருந்து அம்மா கூடிய சீக்கிரத்தில் குற்றமற்றவர் என்று நிரூபிக்கப்பட்டு வெளியே வருவார்'' என்றார்.</p>
<p class="content">ம்ம்ம்ம்!</p>
<p class="content">-பெங்களூரில் இருந்து...</p>
<p class="content"><span style="color: #0000ff">வீ.கே.ரமேஷ்</span></p>
<p class="content">அட்டை மற்றும் படங்கள்: க.தனசேகரன்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">நீர் ஓட வழி உண்டா?</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><img align="middle" width="600" height="179" alt="" src="http://cdnw.vikatan.com/jv/2014/05/mzeyzj/images/p36.jpg"></p>
<p class="content">கோடை வந்தால் தமிழகத்தின் எல்லா பகுதிகளிலும் தண்ணீர் பஞ்சம் தலைவிரித்து ஆடும். தமிழக மக்களின் கோடை வாசஸ்தலமாக இருக்கும் நீலகிரியும் அதற்கு விதிவிலக்கு இல்லை என்பதுதான் உஷ்ணத்தின் உச்சம். சென்ற வாரத் தொடர்ச்சியாக, இதோ இன்னும் சில மாவட்டங்களின் நிலைமை இங்கே...</p>
<p class="content"><span style="color: #0000ff">தவிக்கும் தூத்துக்குடி! </span></p>
<p class="content"> </p>
<p class="content">'தாமிரபரணி ஆறு கடலில் கலக்கும் மாவட்டம் என்பதால், தூத்துக்குடி மாவட்டம் தண்ணீர் பஞ்சம் இல்லாத மாவட்டமாக இருக்கும்’ எனத் தவறாகக் கணக்கு போட்டுவிடக் கூடாது. 'சுமார் 46 ஆயிரம் ஏக்கரில் அந்த ஆற்று நீர் மூலம் விவசாயம் நடக்கிறது’ என்று சொல்வார்கள். விசாரித்துப் பார்த்தால், நொண்டிக் குதிரை போல்தான் ஓடுகிறது விவசாயம். மாவட்டத்தின் பாதிப் பகுதியில், மழையை மட்டுமே நம்பியிருக்க வேண்டிய மானாவாரி விவசாயம்தான் நடக்கிறது. கானல் நீர் போல்தான் இருக்கிறது குடிநீர் வசதி.</p>
<p class="content">தாமிரபரணி ஆற்று நீர் ஓடும் தோழப்பன் பண்ணை, ஸ்ரீமூலக்கரை, இசவன்குளம், கூட்டாம்புளி போன்ற ஊர்களில்கூட நல்ல குடிநீர் கிடைப்பது இல்லை. கூட்டாம்புளி பகுதியில் உப்பு அதிகமாகி கிட்னி பாதிப்பில் இறப்போர் எண்ணிக்கை அதிகம். விவசாயத்துக்கும் குடிநீருக்கும் வழங்குவதைவிட தனியார் ஆலைக்களுக்குத் தண்ணீரை வழங்குவதற்கே, அதிகாரிகளும் ஆட்சியாளர்களும் ஆர்வம் காட்டுகிறார்கள். அவர்களுக்கு அதில்தான் லாபம். அணைக்கு உட்பகுதிக்குள்ளே ராட்சத போர்வெல் போட்டு அதன் மூலம் தண்ணீரை எடுத்து 'குடிநீருக்குப் போகிறது’ என்கிற பெயரில் தனியார் ஆலைகளுக்கு அனுப்புவதும் நடக்கிறது.</p>
<p style="text-align: center"><img align="middle" width="400" height="539" alt="" src="http://cdnw.vikatan.com/jv/2014/05/mzeyzj/images/p36a.jpg"></p>
<p class="content">'ஆற்றில் தடுப்பணை கட்டி அதில் இருந்து தண்ணீரை எடுத்து அடுத்த பகுதி மக்களின் குடிநீர் தேவை, ஆலைகளின் தண்ணீர் தேவை ஆகியவவற்றைப் பூர்த்தி செய்ய வேண்டும். ஆலைகளுக்கு அது போதாது என்றால், கடல் நீரை சுத்திகரித்து எடுத்துக்கொள்ளட்டும்’ என்ற விவசாயிகளின் குரல் அரசின் காதுக்கு எட்டவில்லை.</p>
<p class="content">மாவட்டத்தில் வடக்குப் பகுதி எப்போதுமே மானாவாரியாகத்தான் இருந்து வருகிறது. தாமிரபரணி ஆற்றில் இருந்து சீவலப்பேரி, புளியம்பட்டி, கொம்பாடி, ஓட்டப்பிடாரம், புதியம்புத்தூர், குறுக்குச்சாலை, குளத்தூர், தருவைகுளம் வரையிலும் புதிய கால்வாய்கள் வெட்டி, பழைய குளம் குட்டைகளை இணைத்தால் மானாவாரிப் பகுதி சரியான நஞ்சையாக மாறும். வறண்டுகொண்டிருக்கும் அந்தப் பகுதியில் நிலத்தடி நீர்மட்டத்தைத் தக்கவைக்கலாம்.</p>
<p class="content">கோவில்பட்டி நகராட்சியைப் பொறுத்தவரை 20 நாட்களுக்கு ஒரு முறைதான் குடிதண்ணீர் வழங்கப்படுகிறது. நிலைமையை சரிசெய்வதற்காக இரண்டாவது பைப் லைன் திட்டம் உருவாக்கப்பட்டு பல வருடங்களாகியும் இன்னும் நிறைவேறவில்லை.</p>
<p class="content">தூத்துக்குடி மாநகராட்சி எல்லையில் ஏழு நாட்களுக்கு ஒருமுறை தண்ணீர் வழங்கப்படுகிறது. நான்காவது பைப் லைன் திட்ட வேலை இன்னும் நடந்து வருகிறது. அது நடந்து முடிந்தால் ஓரளவு பிரச்னை தீரும் என மக்கள் காத்திருக்கிறார்கள்.</p>
<p class="content">தாமிரபரணி ஆறு கரை புரண்டு ஓடினாலும், கரையோர மக்களே ஒரு குடம் தண்ணீர் ஐந்து ரூபாய் கொடுத்து வாங்க வேண்டிய கட்டாயத்தில்தான் இருக்கிறார்கள்.</p>
<p class="content"><span style="color: #0000ff">திருச்சி அதிர்ச்சி! </span></p>
<p class="content">திருச்சி மாவட்டத்தின் வழியாகத்தான் காவிரி பாய்ந்தோடுகிறது. காவிரி, கொள்ளிடம் தமிழகத்தின் மிக முக்கியமான ஆறுகளும், உய்யங்கொண்டான், கோரையாறு, குடமுருட்டி உள்ளிட்ட 10-க்கும் மேற்பட்ட துணை ஆறுகளும் பாய்ந்தோடிய திருச்சி மாவட்டத்தில் இப்போது விவசாயம் பொய்த்துப்போகிற நிலை. காரணம்... ஒரு காலத்தில் ஆற்று நீர் ஓடிய உய்யங்கொண்டான் ஆறும், திருச்சி நகருக்குள் பாய்ந்து வந்த 24 வாய்க்கால்களும் இப்போது கழிவு நீர் வாய்க்கால்களாக மாறிப்போனதுதான். இதனால் நீர்நிலை ஆதாரங்கள் அழிந்துபோனதோடு நிலத்தடி நீர் குறைந்துகொண்டே வருகிறது. வழக்கமாக வருடத்தில் ஆறு மாதங்கள் காவிரியில் தண்ணீர் பாய்ந்தோடும். இதனால் திருச்சி மாவட்டத்தில் குடிநீர் தட்டுப்பாடு அதிகமாகத் தலைதூக்காது. ஆனால் காவிரி, கொள்ளிடம் ஆறுகளில் தங்குதடை இல்லாமல் நடக்கும் மணல் கொள்ளையால், காவிரி கரையோரப் பகுதிகளிலேயே கடுமையான தண்ணீர் தட்டுப்பாடு.</p>
<p style="text-align: center"><img align="middle" width="600" height="341" alt="" src="http://cdnw.vikatan.com/jv/2014/05/mzeyzj/images/p30.jpg"></p>
<p class="content">குறிப்பாக தா.பேட்டை மணப்பாறை, துறையூர், உப்பிலியாபுரம் ஒன்றியங்களில் நிலத்தடி நீர் அபாயக்கட்டத்தை அடைந்துள்ளதால் மக்கள் குடிநீருக்காக அலைவதை தினம் தினம் பார்க்க முடிகிறது. காவிரிக் கரையில் உள்ள முத்தரசநல்லூர், கம்பரசம்பேட்டை பகுதிகளில் தடுப்பணைகளுக்குப் பதிலாக கதவணைகள் கட்ட வேண்டும். இல்லை எனில், இந்தப் பகுதிகளில் செயல்பட்டுவரும் ராமநாதபுரம் கூட்டுக் குடிநீர் திட்டம் பாதிக்கப்படும். செய்யத் தவறினால் இந்தத் திட்டத்தின் மூலம் பயன்பெறும் ராமநாதபுரம், சிவகங்கை உள்ளிட்ட எட்டு மாவட்ட மக்களுக்குக் குடிநீர் வழங்குவது பாதிக்கப்படும் என எச்சரிக்கிறார்கள்.</p>
<p class="content">திருச்சியை ஒட்டிய அந்தநல்லூர், லால்குடி ஒன்றியங்களில் விவசாய நிலங்கள் கட்டடங்களாக எழுச்சி பெற்றுவருகிறது. கூடவே இந்தப் பகுதிகளில் உள்ள ஏரிகளும் குளங்களும் ஆக்கிரமிக்கப்பட்டுள்ளன. இவற்றைத் தடுக்கவேண்டிய அரசு அதிகாரிகள் வேடிக்கை பார்க்கிறார்கள்.</p>
<p class="content"><span style="color: #0000ff">வறட்சியில் நீலகிரி! </span></p>
<p class="content">உதகம் என்றால் நீர் என்று அர்த்தம். உதகமண்டலம் எனப் பெயர் பெறும் அளவுக்கு நீர் ஆதாரங்கள் நிரம்பிக்கிடக்கும் நீலகிரி மாவட்டம், இப்போது வறட்சி மாவட்டங்களில் ஒன்றாக இடம்பிடித்துவிட்டது.</p>
<p class="content">நீலகிரி மாவட்டம் குன்னூரில்தான் உச்சகட்ட தண்ணீர் தட்டுப்பாடு. குன்னூர் பகுதி மக்களுக்கான ஒரே குடிநீர் ஆதாரம், 43.6 அடி கொள்ளளவு கொண்ட ரேலியா அணை. இந்த அணையின் நீர்மட்டம் இப்போது மிகக் கவலைக்கிடம். கிட்டத்தட்ட வறண்டுவிட்டது இந்த அணை. ஓணான்கள் திரியும் புதர்களாகிவிட்டது. இதனால் மாதம் ஒருமுறைதான் இங்கு தண்ணீர் விநியோகம். தண்ணீர் தட்டுப்பாடு காரணமாக நீரோடைகளைத் தேடிச் செல்கின்றனர் பொதுமக்கள். லாரிகளில் தண்ணீர் எடுத்து வந்து, ஒரு குடம் ரூ.10-க்கும், 1,000 லிட்டர் ரூ.600-க்கும் விற்கும் அளவுக்கு இங்கு தண்ணீர் பஞ்சம் தலைவிரித்தாடுகிறது.</p>
<p class="content">மலைப்பகுதியில் ஆழ்குழாய்க் கிணறுகள் அமைக்க கடுமையான கட்டுப்பாடுகள் உள்ளன. ஆனால், கட்டுப்பாடுகளை எல்லாம் தகர்த்தெறிந்து தண்ணீர் தேடி ஆழ்குழாய்க் கிணறுகள் அமைக்கப்பட்டு வருகின்றன. ''நீலகிரியில் ஆழ்குழாய்க் கிணறு அமைப்பது சரியல்ல. இதனால் கடுமையான வறட்சி ஏற்படும். இப்போது பலன் அளிக்கும் ஆழ்குழாய்க் கிணறுகள், நாளை பெரும் நெருக்கடியை ஏற்படுத்தக்கூடும். எனவே ஆழ்குழாய்க் கிணறுகளை விதி மீறி அமைப்பது என்பது தடுக்கப்பட வேண்டும்'' என எச்சரிக்கின்றனர் சூழலியலாளர்கள்.</p>
<p class="content"><span style="color: #0000ff">அபாய கட்டத்தில் கோவை! </span></p>
<p class="content">ஆசியாவிலேயே சுவையான தண்ணீர் என்ற பெருமைகொண்டது கோவை சிறுவாணி தண்ணீர். கோவை மாநகராட்சி மற்றும் வழியோரக் கிராமங்களுக்குக் குடிநீர் வழங்கும் சிறுவாணி அணையில் இப்போது தேவைக்கு ஏற்ப தண்ணீர் உள்ளது. இது போக பில்லூர் அணையிலும் குடிநீர் திட்டங்களுக்குத் தேவையான அளவுக்குத் தண்ணீர் இருப்பு வைக்கப்பட்டுள்ளதால், பழைய மாநகரப் பகுதியில் தண்ணீருக்குப் பெரிய அளவில் பிரச்னை ஏற்பட வாய்ப்பு இல்லை. ஒரு நாள் விட்டு ஒரு நாள் தண்ணீர் வழங்கப்படுகிறது. ஆனால், மாநகராட்சியுடன் புதியதாக இணைக்கப்பட்ட பகுதிகளிலும் மற்ற இடங்களிலும் ஐந்து முதல் ஏழு நாட்களுக்கு ஒரு முறைதான் தண்ணீர் கிடைக்கிறது. சில இடங்களில் 20 நாட்களுக்கு ஒருமுறை தண்ணீர் விநியோகிக்கப்படுகிறது.</p>
<p class="content">கோவை மாவட்டத்தில் நிலத்தடி நீர்மட்டத்தின் நிலை அபாயக் கட்டத்தில் இருக்கிறது. சூலூர் பகுதியில் நிலத்தடி நீர்மட்டம் கிட்டத்தட்ட 1,000 அடியை நோக்கி சென்றுவிட்டதாகக் கூறும் விவசாயிகள், 'பாசனத் திட்டங்கள் மூலம் திருப்திகரமாகத் தண்ணீர் கிடைப்பது இல்லை. நிலத்தடி நீர்மட்டம் அதலபாதாளத்துக்குச் சென்றுவிட்டதால், கடுமையான வறட்சி ஏற்பட்டுள்ளது’ என்கின்றனர்.</p>
<p class="content">பொள்ளாச்சியிலும் இதே நிலைதான். குடிநீர் விநியோகத்தில் திருப்தியான நிலை இல்லை என்றாலும், அணையில் குறிப்பிட்ட தண்ணீர் இருப்பு வைக்கப்பட்டுள்ளதால், குடிநீர் பிரச்னையைச் சமாளிக்கலாம். ஆனால், கடந்த இரு ஆண்டுகளாக மழை குறைந்ததால் பாசனத்துக்குப் போதிய தண்ணீர் கிடைக்கவில்லை. நிலத்தடி நீர்மட்டமும் 1,000 அடிக்குக் கீழே சென்றுவிட்டதால் கிணற்றுப் பாசனமும் கை கொடுக்காமல் விவசாயம் கடும் பாதிப்பைச் சந்தித்துள்ளது.</p>
<p class="content"><span style="color: #0000ff">திருப்பூர் கவலைக்கிடம்... </span></p>
<p class="content"><img align="right" width="309" height="427" alt="" src="http://cdnw.vikatan.com/jv/2014/05/mzeyzj/images/p39a.jpg">குடிநீர் பிரச்னைக்குப் பேர் போன இடம் திருப்பூர். அடுத்தடுத்த மூன்று குடிநீர் திட்டங்கள் அமலாக்கியபோதும் பிரச்னை ஓயவே இல்லை. வழக்கமான நாட்களிலேயே வாரத்துக்கு ஒரு முறையே குடிநீர் விநியோகிக்கப்படும் திருப்பூரில் இப்போது இந்த இடைவெளி மேலும் அதிகரித்துள்ளது. மாவட்டத்தில், காவிரி ஆற்றை ஆதாரமாகக்கொண்ட 27 கூட்டுக் குடிநீர் திட்டங்களும், பவானி, அமராவதி, திருமூர்த்தி அணைகளில் இருந்து கிடைக்கும் நீர் மற்றும் ஆழ்துளைக் கிணறுகளும்தான் நீர் ஆதாரங்கள். காவிரி, பவானி ஆறுகளில் நீர்வரத்து குறைந்ததால், திருப்பூர் மாநகரம் மற்றும் வழியோரப் பகுதிகளுக்குத் தண்ணீர் விநியோகிப்பதில் சிக்கல்.</p>
<p class="content">அமராவதி அணையின் நீர்மட்டம் வெகுவாகக் குறைந்ததால், மடத்துக்குளம், தாராபுரம் தாலுகாக்களிலும், திருமூர்த்தி அணையில் நீர் இருப்பு குறைந்ததால், உடுமலை, மடத்துக்குளம், தாராபுரம் பகுதிகளிலும் கடுமையான நெருக்கடி ஏற்பட்டுள்ளது.</p>
<p class="content"><span style="color: #0000ff">ஏரிகள் வறண்ட அரியலூர்! </span></p>
<p class="content">மாவட்டத்தில் பெரிய ஆறுகளாக விளங்குவது, மருதை ஆறும் கொள்ளிடமும்தான். மாவட்டத்தின் மிகப் பெரிய பாசன ஏரியான சுக்கிரன் ஏரி, கங்கைகொண்ட சோழபுரத்தில் உள்ள பொன்னேரி, ஆண்டிமடம் அருகே உள்ள விளந்தை பெரிய ஏரி, ஜெயங்கொண்டம் குலோத்துங்கநல்லூர் ஏரி உள்ளிட்ட ஏரிகள்கூட வறண்டுபோகும் அளவுக்கு மாவட்டத்தில் வறட்சி நிலவுகிறது. இவற்றைத் தூர்வார வேண்டும் என்கிற கோரிக்கைக் குரல்கள் கேட்கின்றன.</p>
<p class="content">கொள்ளிடம் பகுதியில் மணல் குவாரிகள் இயங்குவதால், திருமானூர் ஒன்றியத்தில் நிலத்தடி நீர்மட்டம் மிக மோசமான நிலையை அடைந்துள்ளது. இதனால் பல இடங்களில் தண்ணீருக்காக சாலைமறியல் செய்யும் நிலை நீடிக்கிறது.</p>
<p class="content">சிமென்ட் ஆலைகள் மற்றும் சுண்ணாம்பு குவாரிகளுக்காக ஆலைகள் இஷ்டத்துக்கும் மண்ணை வெட்டி எடுப்பதாலும் நிலத்தடி நீர் வீணாகிறது. பல இடங்களில் தண்ணீரில் உப்பு அதிகமாகி மக்களுக்கு கிட்னி பாதிப்பு ஏற்பட்டுள்ளது.</p>
<p class="content"><span style="color: #0000ff">மணல் திருட்டால் பாதிக்கும் தேனி! </span></p>
<p class="content">மாவட்டத்தின் தலைமைப் பகுதியான தேனியில் தண்ணீர் தட்டுப்பாடு மிகவும் மோசம். வாரத்துக்கு ஒருமுறை வந்த தண்ணீர், இன்று இரண்டு வாரங்களுக்கு ஒருமுறை என்று ஆகிவிட்டது. ஆண்டிப்பட்டி, கம்பம், பெரியகுளம், போடி என எல்லா வட்டங்களிலும் இதே கதிதான்.</p>
<p class="content">தேனிக்குப் புதிதாக 86 கோடி ரூபாய் மதிப்பில் கொண்டுவந்த வைகை கூட்டுக் குடிநீர் திட்டம் அடிக்கல் நாட்டியதோடு அப்படியே இருக்கிறது. கம்பத்தில் 18 கோடி ரூபாய் மதிப்பில் கொண்டுவந்த கம்பம் கூட்டுக் குடிநீர் திட்டமும் முடிக்கப்படவில்லை. தேனி மாவட்டத்தில் வைகை ஆறு உற்பத்தி பகுதியான கடமலை வருசநாடு பகுதியில் ஆற்றை ஆக்கிரமித்து, திருட்டு மணல், திருட்டு தண்ணீர் என்று தினசரி கொள்ளை நடக்கிறது. கம்பம், உத்தமப்பாளையம், கூடலூர் பகுதிகளில் முல்லை பெரியாறில் மணல் அள்ளுவது, தண்ணீரை உறிஞ்சுவது, சாக்கடை நீரை ஆற்றில் கலப்பது என அத்துமீறல்கள் தொடர்கின்றன. இவற்றைச் சீராக்கினால் தண்ணீர் தட்டுப்பாடு ஓரளவுக்குத் தீரும்.</p>
<p class="content"><span style="color: #0000ff">மலட்டு ஆறு ஆகிப்போன ராமநாதபுரம்! </span></p>
<p class="content">வானம் பார்த்த பூமி என்ற பெயர் ராமநாதபுரத்துக்கு உண்டு. நீண்ட கடற்கரைப் பரப்பைக் கொண்டிருந்தாலும், குடிநீர் தேவை கனவாக இருக்கிறது. இதனால்தான் 'நீலகிரியின் பசுமை என்னைக் கவர்ந்தாலும், ராமநாதபுரத்தின் வறட்சி என்னை வாட்டுகிறது’ என சொன்ன கருணாநிதி, 714 கோடி ரூபாயைக் கொட்டி காவிரி கூட்டுக் குடிநீர் திட்டத்தை ராமநாதபுரத்துக்குக் கொண்டுவந்தார். ஆட்சி மாற்றத்தாலும் அதிகாரிகளின் அலட்சியத்தாலும் இந்தத் திட்டம் முழுமையான பலனைத் தரவில்லை. ஒவ்வொரு சொட்டு நீரையும் பாதுகாக்கச் சொல்லும் அதிகாரிகள், காவிரி நீர் வரும் வழியில் வீணாகும் நீரைப்பற்றி கண்டுகொள்வதே இல்லை. கடல் தாண்டி ராமேஸ்வரம் வரும் காவிரி நீரைவிட, வழியில் பாம்பன் கடலில் வீணாகக் கலக்கும் நீரின் அளவு அதிகம்.</p>
<p class="content">காவிரி கூட்டுக் குடிநீர் திட்டத்துக்கு முன் இந்தப் பகுதிகளுக்குக் குடிநீர் வழங்க 'கடல் நீரைக் குடிநீர் ஆக்கும் திட்டம்’ நரிப்பையூரில் தொடங்கப்பட்டது. இந்தத் திட்டமும் சரியான பராமரிப்பின்றி இயங்குவதால், முழுமையான பலன் கிடைப்பது இல்லை. வைகை அணையின் கடைமடைப் பகுதியாக இருக்கும் ராமநாதபுரத்தில் குண்டாறு உள்ளது. இதில் தண்ணீர் ஓட்டத்தைவிட மணல் லாரிகளின் ஓட்டமே அதிகமாக உள்ளது. அடை மழைக் காலங்களில் இந்த ஆற்றின் வழியாக கடலுக்குச் செல்லும் தண்ணீரைச் சேமித்துப் பயன்படுத்த 'மலட்டாறு திட்டம்’ உருவாக்கப்பட்டது. இந்தத் திட்டம் தொடங்கப்பட்டு 25 ஆண்டுகளுக்கு மேலாகியும் இன்னும் முழுமையடையவில்லை. இந்த திட்டம் நிறைவேறுவதற்குள் மணல் கொள்ளையர்களின் கைவரிசையால் மலட்டாறு உண்மையிலேயே 'மலட்டு’ ஆறு ஆகிவிடுமோ என்ற அச்சம் உள்ளது. இவை தவிர வைகை ஆறு பாயும் பரமக்குடி, நயினார்கோவில் ஒன்றியங்களுக்கு உட்பட்ட பல கிராமங்களிலும் குடிநீர் தட்டுப்பாடு அதிகம். மக்கள் தாகம் தீர்க்க சுமார் 10 அடி முதல் 30 அடி ஆழம் வரை பள்ளம் தோண்டி அதில் மில்லிமீட்டர் கணக்கில் ஊறும் குடிநீரை, தேங்காய் சிரட்டைகளில் சேகரித்துச் செல்லும் அவலம் தொடர்கிறது.</p>
<p class="content"><span style="color: #0000ff">நெல்லை அணைகளின் நிலைமை! </span></p>
<p class="content">வற்றாத ஜீவநதியான தாமிரபரணி பாய்ந்த போதிலும், மழை பொய்த்துப்போனதால் நெல்லை மாவட்டத்தில் திரும்பிய பக்கம் எல்லாம் வறட்சி தாண்டவமாடுகிறது. மூன்று மாவட்டங்களுக்கு தாமிரபரணியில் இருந்து தண்ணீர் கொண்டு செல்லப்பட்டபோதிலும், ஆற்றின் அருகில் இருக்கும் கிராமங்களைச் சேர்ந்தவர்கள்கூட தண்ணீர் தட்டுபாட்டால் அவதிப்படுகிறார்கள். குறிப்பாக சங்கரன்கோவில், ராதாபுரம், நாங்குநேரி, ஆலங்குளம் தாலுக் காக்களில் குடிநீர் பிரச்னை கடுமையாக உள்ளது. சில கிராமங் களில் 15 நாட்களுக்கு ஒரு முறையே குடிநீர் விநியோகிக்கப்படுகிறது.</p>
<p class="content">குடிநீருக்கே மக்கள் அல்லாடும் நிலையில் விவசாயிகளின் நிலைமை இன்னும் மோசம். பொய்த்துப்போன மழையால் விளைநிலங்கள் காய்ந்துகிடக்கின்றன.</p>
<p class="content">மானூர் குளம் உட்பட பெரும்பாலான குளங்கள் வறண்டுகிடக்கின்றன. தொடர்ந்து மழை பொய்த்துப்போனதால் நிலத்தடி நீர்மட்டமும் கிடுகிடுவென பாதாளத்துக்குப் போய்விட்டது. ஆடு, மாடுகளுக்குக்கூட தண்ணீர் கிடைக்காததால் சில கிராமங்களைச் சேர்ந்தவர்கள் கேரளா பக்கமாக அவற்றை மேய்ச்சலுக்குக் கொண்டுசெல்லும் அவலத்துக்குத் தள்ளப்பட்டுள்ளனர்.</p>
<p class="content">அடுத்த இதழில் இன்னும் சில மாவட்டங்கள்...</p>
<p class="content">- <span style="color: #0000ff">ஆண்டனி, சரவணக்குமார், மோகன், சரவணப்பெருமாள், ரவி, ஆனந்தகுமார் </span></p>
<p class="content">படங்கள்: என்.ஜி.மணிகண்டன்,</p>
<p class="content">ரமேஷ் கந்தசாமி, ர.சதானந்த்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">''இனியும் ஓர் உயிர் பலியாகக் கூடாது!''</div>
<div class="subtitle1">போர்வெல் மரணங்கள்... தீவிர ஆலோசனையில் அரசு</div>
<div class="subtitle2"></div>
<div class="content" style="border-top:1px solid #DDD;">
<p class="content">ஆழ்துளைக் கிணறுகளில் குழந்தைகள் தவறி விழுந்து இறப்பது தொடர்ந்துகொண்டிருந்தாலும், அதனைத் தடுப்பது குறித்து அரசாங்கம் இப்போது தீவிர ஆலோசனையில் இறங்கியுள்ளது. மாவட்டங்களில் கலெக்டர்கள் தலைமையில் அதற்கான கூட்டங்கள் நடத்தப்படுகின்றன.</p>
<p class="content"> </p>
<p style="text-align: center"><img align="middle" width="600" height="184" alt="" src="http://cdnw.vikatan.com/jv/2014/05/mzeyzj/images/p24.jpg"></p>
<p class="content">சென்னையில், ஆழ்துளைக் குழாய் அமைக்கும் போர்வெல் வாகன உரிமையாளர்கள் மற்றும் ஒப்பந்ததாரர்களை ஒருங்கிணைத்து போக்குவரத்துத் துறையின் இணை கமிஷனர் விஜயராஜ் தலைமையில் ஆலோசனை நடத்தப்பட்டது. அவரிடம் பேசியபோது, ''இனிவரும் காலங்களில் எங்கு ஆழ்துளைக் கிணறு அமைப்பதாக இருந்தாலும்... போர்வெல் அமைப்பவரும் நிலத்தின் உரிமையாளரும் சேர்ந்து அரசாங்க அலுவலகத்தில் முறையாக அனுமதி வாங்க வேண்டும். <img align="right" width="308" height="400" alt="" src="http://cdnw.vikatan.com/jv/2014/05/mzeyzj/images/p25.jpg">போர்வெல் அமைத்து முடித்த பிறகு... தண்ணீர் வந்தாலும் சரி, வராவிட்டாலும் சரி, அதன் விவரங்களைச் சமர்ப்பிக்கச் சொல்லியிருக்கிறோம். இதனால் எங்கு போர்வெல் அமைத்தாலும் அரசு நேரடிக் கண்காணிப்பில் ஈடுபடும். இனிமேல் யாராவது அனுமதி வாங்காமல் போர்வெல் அமைத்தாலோ, பழைய போர்வெல் கிணறுகள் முறையாக மூடவில்லை என்றாலோ, 1077 என்ற இலவச எண்ணுக்குத் தொடர்புகொண்டு சொன்னால், உடனடியாக நடவடிக்கை எடுப்போம். சில கோரிக்கைகளை ஆழ்துளைக் கிணறு அமைப்பவர்கள் சொல்லியிருக்கிறார்கள். அவர்களது கோரிக்கைகள் ஆராய்ந்து தீர்க்கப்படும்'' என்றார் காட்டமாக.</p>
<p class="content">ஆலோசனைக் கூட்டத்தில் கலந்துகொண்ட சென்னை ஆழ்துளைக் கிணறு அமைப்பாளர் சங்க பொதுச்செயலாளர் பொன்னுசாமி, ''முதலில் அரசாங்கம் இப்படி ஒரு ஆலோசனைக் கூட்டத்தை நடத்தியதை வரவேற்கிறோம். ஆழ்துளைக் கிணறு தோண்டுவதற்கு முன்பே, எந்த இடத்தில் போர்வெல் அமைக்க இருக்கிறோம் என, நாங்களும் அந்த நிலத்தின் உரிமையாளரும் இணைந்து அனுமதி வாங்க வேண்டும் என்கிறார்கள். கலெக்டரிடம் அனுமதி வாங்க வேண்டுமா, அல்லது ஆர்.டி.ஓ-விடம் அனுமதி வாங்க வேண்டுமா என்று முறையான வழிகாட்டு முறை எதையும் அவர்கள் சரியாக சொல்லவில்லை. மாவட்ட ஆட்சியர் அலுவலகத்தில் அனுமதி வேண்டும் என்றால், குறைந்தது 15 நாட்களுக்கு மேல் ஆகும். எளிமையாக ஓரிரு நாட்களில் அனுமதி வாங்கவே முடியாது. இதனால், இனி தமிழகத்தில் போர்வெல் அமைக்க முடியாத சூழ்நிலைதான் உருவாகும்.</p>
<p class="content">போர்வெல் அமைத்து முடித்த பிறகும், அதே அலுவலகத்தில் 'எத்தனை அடி ஆழத்தில் தண்ணீர் வந்தது? தண்ணீர் வரவில்லை என்றால், அந்த போர்வெல்லை என்ன செய்தோம்?’ போன்ற விவரத்தையும் சமர்ப்பிக்க வேண்டும் என்று சொல்கிறார்கள். நடைமுறையில் இது எல்லாம் சாத்தியமா? ஒருநாளைக்கு பல இடங்களில் போர்வெல் அமைக்க வேண்டி இருக்கிறது. எத்தனை முறை இதுபோல சமர்ப்பிக்க முடியும்? ஏற்கெனவே தண்ணீர் இல்லாமல் மக்கள் தவிக்கிறார்கள். போர்வெல்லுக்கும் மூக்கணாங்கயிறு போட்டால் நிலைமை இன்னும் மோசமாகும். உச்ச நீதிமன்ற வழிகாட்டுதலின்படி நடக்க வேண்டும் சொல்கிறார்கள். நாங்கள் அதன்படியே நடக்கிறோம். இவர்கள் சொல்லும் முறைகளை எல்லாம் எளிமையாக்கினால், நாங்களும் செய்யத் தயாராக இருக்கிறோம்.</p>
<p class="content">குழந்தைகள் உயிர் ரொம்ப முக்கியம். அதில் எங்களுக்கு எந்த மாற்றுக் கருத்தும் இல்லை. நிலத்தின் உரிமையாளர்களுக்கும் மக்களுக்கும் இதில் விழிப்பு உணர்வு கொடுத்தாலே போதும். இனி விபத்துகள் நடக்காது. நகரங்களில் இதுபோல் நடப்பது இல்லை. கிராமத்தில் விவசாயத்துக்காகப் போடும் போர்வெல் குழாய்களால்தான் விபத்துகள் நடக்கின்றன. தண்ணீர் வராத துளையில் அந்த பைப்புக்கான பணமாவது மிச்சமாகுமே என்பதால், உரிமையாளர்கள் அதனை எடுத்துவிடுகிறார்கள். அந்தக் குழியில்தான் குழ்ந்தைகள் தவறி விழுகிறார்கள். அதனால்தான் விபத்துகள் ஏற்படுகின்றன.</p>
<p class="content">தண்ணீர் வராத கிணற்றில் பைப்பை அப்படியே விட்டுவிட்டால், விபத்து நடக்க வாய்ப்பை இல்லை. போர்வெல்லைப் பாதுகாப்பாக அமைத்து இருக்கிறோம் என்று நாங்கள் உரிமையாளர்களிடம் எழுதி வாங்கிக்கொண்டுதான் வருகிறோம். எங்களுக்குச் சொல்லாமல் போர்வெல் பைப்பை நிலத்தின் உரிமையாளர் அகற்றிவிட்டால், அதற்கு நாங்கள் பொறுப்பாக முடியுமா? இனி தண்ணீர் வந்தாலும் வராவிட்டாலும் முறையாக சீல் வைத்து பாதுகாப்பை உறுதிப்படுத்துவோம்'' என்றார் உறுதியாக.</p>
<p class="content">இனியும் ஓர் உயிர் பலியாகாமல் தடுப்பது நம் அனைவரின் கடமை!</p>
<p class="content">- <span style="color: #0000ff">நா.சிபிச்சக்கரவர்த்தி </span></p>
<p class="content">படங்கள்: தே.சிலம்பரசன்</p>
<p class="content"> </p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தேர்தல் முடிவுகளை முன்னிட்டு அடுத்த ஜூ.வி. ஞாயிறு அன்று.. </div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="467" alt="" src="http://cdnw.vikatan.com/jv/2014/05/mzeyzj/images/p3a.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">செய்தியும் சிந்தனையும்</div>
<div class="subtitle1"></div>
<div class="content" style="border-top:1px solid #DDD;"><p style="text-align: center"><img align="middle" width="600" height="910" alt="" src="http://cdnw.vikatan.com/jv/2014/05/mzeyzj/images/p41.jpg"></p></div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">பாதுகாப்பாக இயங்குகிறதா கூடங்குளம்?</div>
<div class="subtitle1">எதிர்ப்பாளரின் கேள்விகளுக்குப் பதில் சொல்கிறார் அணு உலை இயக்குநர்</div>
<div class="subtitle2"></div>
<div class="content" style="border-top:1px solid #DDD;">
<p class="content">கூடங்குளம் அணு உலைகளுக்கு எதிராக மக்கள் ஒருபுறம் உறுதியாகப் போராடிக்கொண்டிருக்க... இன்னொருபுறம் அணு உலையால் ஆபத்து இல்லை என்கிறார்கள் அதிகாரிகள்.</p>
<p class="content"> </p>
<p class="content">'கூடங்குளம் அணு உலையில் முறையான பாதுகாப்பு இல்லை’ என்று பூவுலகின் நண்பர்கள் சார்பில் கடந்த வருடம் தொடுக்கப்பட்ட வழக்கில், அணு உலைகள் இயங்க 15 வழிகாட்டுதல்களை முன்வைத்தது உச்ச நீதிமன்றம். ஆனால், சமீபத்தில் அதே உச்ச நீதிமன்றம் தந்த தீர்ப்பில், '15 வழிகாட்டுதல்களும் முறையாகப் பின்பற்றப்படத் தாமதமானாலும் அணு உலைகள் இயங்கலாம்’ என்று சொல்லியிருக்கிறது.</p>
<p style="text-align: center"><img align="middle" width="485" height="303" alt="" src="http://cdnw.vikatan.com/jv/2014/05/mzeyzj/images/p26.jpg"></p>
<p class="content">கூடங்குளம் அணு உலை வளாக இயக்குநர் ஆர்.எஸ்.சுந்தரைச் சந்தித்தோம். ''கூடங்குளம் முழு பாதுகாப்புடன் இருக்கிறது. அணு உலை பற்றி அச்சம் கொள்ளத் தேவையே இல்லை. அதனால்தான் <img align="right" width="145" height="385" alt="" src="http://cdnw.vikatan.com/jv/2014/05/mzeyzj/images/p25a.jpg">உச்ச நீதிமன்றமே இத்தகைய ஒரு தீர்ப்பைக் கொடுத்திருக்கிறது. மத்திய அரசு அமைப்பும் உச்ச நீதிமன்றமும் என்னென்ன உத்தரவுகள் கொடுத்ததோ... அதை எல்லாம் முறையாக அமல்படுத்திய பின் முறையான அனுமதி வாங்கித்தான் அணு உலையை இயக்கி வருகிறோம். முதல் அணு உலை, கடந்த ஆண்டு அக்டோபர் 22 முதல் இயங்கி வருகிறது. நாள் ஒன்றுக்கு 20 மில்லியன் யூனிட் மின்சாரம் உற்பத்தியாகிறது. இதுவரை 1,708 மில்லியன் யூனிட்டுக்கு மேல் உற்பத்தி செய்திருக்கிறோம். ஒரு யூனிட் உற்பத்திசெய்ய, 1.22 பைசா செலவாகிறது. நாங்கள் அணு உலையில் மின்சாரம் உற்பத்திசெய்து, சென்ட்ரல் கிரிட்டுக்கு அனுப்பிவிடுவோம். அங்கு இருந்து 'மினிஸ்டரி ஆஃப் பவர்’ என்ற மத்திய அரசு அமைப்பின் மூலமாகத்தான் அனைவருக்கும் மின்சாரம் சப்ளை செய்யப்படுகிறது. உற்பத்தி தொடங்கியதில் இருந்து, அதில் தமிழ்நாட்டுக்கு 54 சதவிகித மின்சாரம் வழங்கப்பட்டு வருகிறது. இன்னும் வணிகரீதியாக அணு உலையை இயக்கவில்லை. இன்னும் சில சோதனைகள் செய்ய வேண்டியிருக்கிறது. இதற்கு உண்டான அனுமதி கிடைத்த பின், உற்பத்தி இன்னும் அதிகமாகும். இதுவரை கேரளா, புதுச்சேரி போன்ற பல மாநிலங்களில் இருந்தும் மின்சாரம் வேண்டி பணம் செலுத்தியிருக்கின்றனர்.</p>
<p class="content">இரண்டாவது அணு உலையின் வேலைகளும் மும்முரமாக நடந்து வருகிறது. இன்னும் சில மாதங்களில் இரண்டாவது அணு உலை இயங்கத் தொடங்கும். மக்களுக்கு அணு உலை பற்றி விழிப்பு உணர்வு நிகழ்ச்சிகளும் பல இடங்களில் நடத்திவருகிறோம். தினமும் பல நூறு பேர் அணு உலையை நேரடியாகவே வந்து பார்த்துச் செல்கின்றனர். அணு உலை இயங்கும் முறைகள், அதன் பாதுகாப்பு அம்சங்கள் என மக்கள் கேட்கும் அனைத்துக் கேள்விகளுக்கும் அங்கேயே விடையளிக்கிறோம். 200 கோடி ரூபாய் அளவில் திட்டம் போட்டு, பெருநிறுவன சமூகப் பொறுப்பின்படி (சி.எஸ்.ஆர்) கூடங்குளத்தைச் சுற்றி உள்ள கிராமங்களுக்கு நலத்திட்ட உதவிகள் செய்து வருகிறோம். கூடங்குளத்தில் 12 கோடி ரூபாய் செலவில் மருத்துவமனை அமைத்திருக்கிறோம். அணு உலை முழுப் பாதுகாப்புடன் இருக்கிறது. யார் வேண்டுமானாலும் அணு உலைக்கு நேரடியாகவே வந்து பார்த்துச் செல்லலாம்'' என்றார்.</p>
<p class="content">வழக்குத் தொடுத்த பூவுலகின் நண்பர்கள் சுந்தர்ராஜன் என்ன சொல்கிறார்?</p>
<p class="content">''ஏற்கெனவே 15 வழிகாட்டுதல்களை முன்வைத்தது உச்ச நீதிமன்றம்தான். இப்போது தனது தீர்ப்பையே மதிக்கத் தேவை இல்லை என்று உச்ச நீதிமன்றம் சொல்லியிருக்கிறது. கடந்த வாரம் அந்த மனு உச்ச நீதிமன்றத்தில் வந்தபோது, 'கூடங்குளம் அணுமின் நிலைய எதிர்ப்பாளர்கள் மீது தொடரப்பட்ட வழக்குகளில் 248 வழக்குகளை உடனடியாக தமிழக அரசு  திரும்பப் பெற வேண்டும்’ என்று தமிழக அரசுக்கு உச்ச நீதிமன்றம் உத்தரவிட்டுள்ளது.</p>
<p class="content">இடிந்தகரை மக்களுக்கு ஃபுகுஷிமாவில் நடந்த விபத்துதான் விழிப்பு உணர்வை ஏற்படுத்தியது. அடிப்படைப் பாதுகாப்புகூட செய்துகொடுக்காமல் அணு உலையில் இருந்து உற்பத்தியைத் தொடங்க தீவிரம் காட்டுகிறார்கள் ஆட்சியாளர்கள். 'கூடங்குளம் மக்கள் மீது தொடரப்பட்ட வழக்குகளை வாபஸ் வாங்க வேண்டும். கூடங்குளம் திட்டம் பற்றி அந்த மக்களுக்கு விளக்க வேண்டும். அவர்களுக்கு பேரிடர் மேலாண்மைப் பயிற்சி தர வேண்டும். அணு உலைப் பாதுகாப்பை உறுதிப்படுத்த வேண்டும். பாதுகாப்பு அம்சங்கள் எல்லாம் செய்து முடித்து உச்ச நீதிமன்றத்தில் அனைத்து விவரங்களையும் சமர்ப்பித்த பின்தான் அணு உலைத் திட்டத்தைத் தொடங்க வேண்டும்’ என கடந்த ஆண்டு மே மாதம் 6-ம் தேதி உச்ச நீதிமன்றம் உத்தரவிட்டது. இன்னும் பாதுகாப்பை உறுதிசெய்யவில்லை.</p>
<p class="content">'அணு உலை இயங்கினால், ஒரு நாளைக்கு 4,000 கோடி லிட்டர் கதிர்வீச்சுக் கொண்ட சுடுதண்ணீரை வெளியேற்ற வேண்டும். கடற்கரை ஓரமாக இதனை வெளியேற்றக் கூடாது; கடலுக்குள்தான் கொட்ட வேண்டும் என்று மத்திய சூற்றுச்சூழல் அமைச்சகம் சொல்லியிருக்கிறது. ஆனால், இவர்களிடம் அதற்கான திட்டமே இல்லை. அதேபோல், அணுக் கழிவை எங்கு வைப்பீர்கள் என்று உச்ச நீதிமன்றம் கேட்டதற்கு, இன்னும் இடத்தை முடிவு செய்யவில்லை என்று சொல்லியிருக்கிறது அரசு. அணுக் கழிவுகளை கர்நாடகாவில் உள்ள கோலாரில் வைப்போம் என்று சொன்னதும், அந்த மக்கள் போராட்டத்தில் இறங்க, மத்திய அரசு அதனை வாபஸ் வாங்கிவிட்டது. அணு உலையைக்கூட 50 வருடங்களில் மூடிவிடுகிறார்கள், ஆனால், அதன் கழிவுகளை லட்சக்கணக்கான ஆண்டுகள் பாதுகாப்பாக வைக்க வேண்டும். அரசுகளோ இதில் தொடந்து அலட்சியம் காட்டிவருகின்றன.</p>
<p class="content">தேசிய பேரிடர் மேலாண்மை ஆணைய விதிகளின்படி அணு உலை இயங்கும் இடத்தில் இருந்து 16 கி.மீ தூரத்தில் கதிரியக்க ஆபத்துகளுக்கு அவசரகால சிகிச்சை அளிக்கும் உயர்நோக்கு மருத்துவமனை இருக்க வேண்டும். ஆனால், கூடங்குளம் அணு உலை இயங்கும் இடத்தைச் சுற்றியிருக்கும் மூன்று மாவட்டங்களில்கூட அப்படி ஒரு சிகிச்சை மையம் இல்லை. இதற்கெல்லாம் அரசு என்ன பதில் சொல்லப்போகிறது?'' என்றார்.</p>
<p class="content">அணு ஆட்டம் தொடர்கிறது!</p>
<p class="content">- <span style="color: #0000ff">நா.சிபிச்சக்கரவர்த்தி </span></p>
<p class="content"> </p>
<p class="content"><span style="color: #ff6600">ஃபுகுஷிமா தரும் பாடம்! </span></p>
<p class="content"> </p>
<p class="content">ஃபுகுஷிமா அணு உலை தொடங்கப்படவிருந்த காலகட்டத்தில் இருந்தே அது குறித்த அவநம்பிக்கைகளோடு இருந்தவர், அணு உலை இருந்த பகுதியான ஃபுடாபா நகரத்தின் நகரத் தந்தை கட்சுடகா இடோகாவா. அணு உலை தொடங்கப்படுவதற்கு முன்பிருந்தே, ஜப்பான் மத்திய அரசிடமும் டோக்கியோ மின்சார கம்பனியிடமும் மீண்டும் மீண்டும் அவர் கேட்ட கேள்வி ''செர்னோபிலில் ஏற்பட்ட விபத்து, இந்த அணு உலைகளில் ஏற்படாது என்று நீங்கள் உறுதியாக உத்தரவாதம் தர முடியுமா?'' என்பதுதான்.</p>
<p class="content">விபத்தின் பாதிப்பில் இருந்து அவர் இன்னமும் மீளவில்லை என்பதை புரிந்துகொள்ள முடிகிறது. ஃபுகுஷிமா அணு உலைகளில் ஏற்பட்ட விபத்து காரணமாக சுமார் 1,60,000 பேர் இடம் பெயர்ந்து இருக்கிறார்கள். விவசாயம் முதல் அனைத்தும் முடங்கிவிட்டது. வாழவே தகுதி இல்லாத இடமாக இருக்கிறது ஃபுகுஷிமா. அங்கு பால் பண்ணை வைத்திருந்த ஒருவர், தான் வளர்த்த 50 மாடுகளுக்கும் விஷம் கொடுத்து கொன்றுவிட்டு இடம் பெயர்ந்துவிட்டார். அணு உலை இடத்தைச் சுற்றி சுமார் 100 கிலோ மீட்டர் வரை மக்கள் வசிக்க முடியாத நரகமாகிவிட்டது. 500 கிலோ மீட்டருக்கு அப்பாலும் கதிர்வீச்சின் தாக்கங்கள் இருக்கின்றன.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">திருட்டு டி.வி.டி... திகில் உலகம்!</div>
<div class="subtitle1">உயிர் பயத்தில் கதறும் நண்பர்கள்..</div>
<div class="subtitle2"></div>
<div class="content" style="border-top:1px solid #DDD;">
<p class="content">டி.வி இருக்கும் வீடுகள் அனைத்திலும் திருட்டு டி.வி.டி-களும் இருக்கின்றன. திருட்டு டி.வி.டி-களின் சொர்க்கபுரியாக தமிழ்நாடு திகழ்கிறது. அந்தத் திருட்டு டி.வி.டி. உலகம் எப்படி இயங்குகிறது? அதை இயக்குவது யார்? அதில் எவ்வளவு பணம் புழங்குகிறது? இந்தக் கேள்விகளுக்கு விடை தேடினால், சினிமாவை மிஞ்சும் அளவுக்கு திகிலூட்டுவதாக இருக்கிறது.</p>
<p class="content"> </p>
<p style="text-align: center"><img align="middle" width="374" height="352" alt="" src="http://cdnw.vikatan.com/jv/2014/05/mzeyzj/images/p19.jpg"></p>
<p class="content">''தமிழ்நாட்டின் ஒட்டுமொத்த திருட்டு டி.வி.டி. தொழிலும் ஒருசில நபர்களின் கையில்தான் இருக்கிறது. 10-க்கும் மேற்பட்ட போலி கம்பெனிகள், சென்னை, கோவை, புதுச்சேரி ஆகிய ஊர்களில் அலுவலகங்கள், டெல்லியில் உற்பத்தி, உலகம் முழுக்க விநியோகம் என்று அந்த நபர்களின் அண்டர்கிரவுண்ட் உலகம் கற்பனைக்கும் அப்பாற்பட்டது. ஒரு படத்தை படாதபாடுபட்டுத் தயாரித்து <img align="left" width="197" height="246" alt="" src="http://cdnw.vikatan.com/jv/2014/05/mzeyzj/images/p18.jpg">வெளியிடும் தயாரிப்பாளருக்கு லாபம் கிடைக்கிறதோ இல்லையோ... இவருக்கு லாபம் நிச்சயம். இப்போது ரஜினிகாந்த் நடிக்கும் 'லிங்கா’ படத்துக்கு பூஜை போடப்பட்டுள்ளது. அது வெளிவரும்போது ஓடுமா, ஓடாதா என்பது எல்லாம் தயாரிப்பாளரின் கவலை. இவர்களைப் பொறுத்தவரை 'லிங்கா’ வெளியானதுமே, பல கோடி ரூபாய் லாபம் உறுதி.</p>
<p class="content">கடந்த 10 ஆண்டுகளுக்கும் மேலாக ஒட்டுமொத்த தமிழ் சினிமாவின் உழைப்பையும் இந்த சில நபர்கள் மட்டுமே அனுபவித்துக்கொண்டிருக்கிறார்கள். இது எல்லாம் தெரிந்தும்கூட எந்த தயாரிப்பாளரும் நடிகரும் எதிர்த்துப் பேசவோ, போராடவோ முன்வர மறுக்கிறார்கள். நாங்கள் விடாமல் போராடுகிறோம். அதனால்தான் எங்களுக்கு அந்த நபர் இடைவிடாமல் தொந்தரவு கொடுப்பதுடன், இப்போது கொலை செய்யவும் ஆட்களைத் தயார் செய்திருக்கிறார்'' - பெரும் கொந்தளிப்பான மனநிலையுடன் பேசத் தொடங்குகிறார் ராம்ஜி ஆடியோ பாலன்.</p>
<p class="content">1990-களின் பிற்பகுதியில் மதுரையில் மிகவும் பிரபலமான ராம்ஜி ஆடியோ நிறுவனத்தின் உரிமையாளர்களில் ஒருவர் இந்த பாலன். இன்னொருவர் ஜெகந்நாதன். திண்டுக்கல் லியோனியின் பட்டிமன்ற ஆடியோ கேசட்களை வெளியிட்டது இவர்கள்தான். மாடர்ன் சினிமா என்ற நிறுவனத்தின் பெயரில் 'நாகரீக கோமாளி’, 'உடும்பன்’ என இரண்டு படங்களையும் எடுத்துள்ளார் பாலன். ஏராளமான ஆவணங்களுடன் விரிவாகப் பேசத் தொடங்கினார்.</p>
<p class="content">''நாங்கள் ஆடியோ கேசட்களை வெளியிட்டு வந்தபோதே, திரைப்படங்களுக்கான டி.வி.டி. உரிமையையும் வாங்கத் தொடங்கினோம். அப்படி முறைப்படி உரிமை வாங்கியுள்ள படங்களின் எண்ணிக்கை ஆயிரத்தைத் தாண்டும். இந்த நிலையில் நாங்கள் உரிமம் பெற்றுள்ள படங்களுக்குத் திருட்டு டி.வி.டி-கள் வரத் தொடங்கின. விசாரித்தால்... சென்னை, சிந்தாதிரிப்பேட்டையைச் சேர்ந்த காஜா மைதீன் என்ற நபர் மீது போய் நின்றது. எங்கள் படங்களுக்கு மட்டுமல்ல... தமிழில் என்ன படம் வெளியானாலும் அடுத்த இரண்டு நாட்களில் இவர் திருட்டு டி.வி.டி-யைத் தயார் செய்துவிடுவார். கடந்த தி.மு.க ஆட்சியில் காஜா மைதீனின் ஆட்டம் உச்சத்தில் இருந்தது.</p>
<p class="content">ஒரு படம் ரிலீஸ் ஆகிறது என்றால், வெளிநாட்டு உரிமைக்கான மாஸ்டர் காப்பியைத்தான் முதலில் கொடுப்பார்கள். காஜா மைதீனின் உறவினர் ஒருவர் தமிழ்த் திரைப்படங்களின் வெளிநாட்டு உரிமையை வாங்கும் வேலையைச் செய்கிறார். அதன் மூலம் இவர்கள் எளிதாக திருட்டு டி.வி.டி-யை அடித்துவிடுகின்றனர். தமிழ் சினிமா தயாரிப்பாளர்களைப் பொறுத்தவரை திருட்டு டி.வி.டி. என்றதும், 'ஏதோ 10 கம்ப்யூட்டர்களை வைத்துக்கொண்டு தொழில் செய்கிறார்கள்’ என்று எண்ணுகின்றனர். அது தவறு. சினிமாவின் தொழில்நுட்பம் முன்னேறிவிட்டதைப் போலவே இதிலும் தொழில்நுட்ப வளர்ச்சி வந்துவிட்டது. 'ஸ்டாம்ப்பரிங்’ (stணீனீஜீமீக்ஷீவீஸீரீ) என்ற முறைப்படி, புரோகிராம் செய்து ஒரு பட்டனைத் தட்டினால் போதும்... எத்தனை லட்சம் வேண்டுமோ அத்தனை லட்சம் டி.வி.டி-கள் சில மணி நேரத்தில் தயாராகிவிடும். இப்படி டெல்லியில் வைத்து தனக்குத் தேவையான டி.வி.டி-களைத் தயார் செய்கிறார் காஜா மைதீன். அங்கிருந்து ரயில் மூலம் சென்னைக்கு வந்து தமிழ்நாடு முழுக்க விநியோகிக்கப்படுகிறது. தமிழ் சினிமாவில் 52 சங்கங்கள் இருக்கின்றன. ஆனால், இந்த திருட்டு டி.வி.டி-க்கு எதிராக யாரும் எதுவும் செய்யவில்லை. சிறிய தயாரிப்பாளர்களான எங்களுக்கு இந்த இழப்பைத் தாங்க முடியாததால், தொடர்ந்து போராடிக்கொண்டிருக்கிறோம்.</p>
<p class="content">ஏழெட்டு வருடங்களுக்கு முன்பே இவரது திருட்டு டி.வி.டி. தொழில் குறித்து தொடர்ந்து புகார் அளிக்கத் தொடங்கினோம். 2011-ல் நாங்கள் கொடுத்த புகாரின் அடிப்படையில் காஜா மைதீனின் டி.வி.டி. நிறுவனங்களில் வீடியோ பைரசி போலீஸார் ரெய்டு நடத்தினர். காஜா மைதீன் குண்டர் சட்டத்தில் கைதுசெய்யப்பட்டார். ஆனால், மூன்றே மாதங்களில் வெளியில் வந்து மறுபடியும் தன் தொழிலை நடத்தத் தொடங்கினார். லட்சலட்சமாக பணம் கொடுத்து முறைப்படி உரிமம் பெற்று நாங்கள் தொழில் செய்யும் நிலையில், அவரது இந்த முறைகேட்டால் மோசமாகப் பாதிக்கப்பட்டோம். அடுத்தடுத்து தொடர்ந்து புகார் கொடுத்தோம்.</p>
<p class="content">2013-ம் ஆண்டு ஜனவரியில் நாங்கள் கொடுத்த புகாரின் அடிப்படையில் திருட்டு வி.சி.டி. தடுப்புப் பிரிவு போலீஸார், காஜா மைதீனின் அலுவலகம், வீடு உள்ளிட்ட 11 இடங்களில் திடீர் ரெய்டு நடத்தினர். அதில் சுமார் 25 கோடி ரூபாய் மதிப்புள்ள டி.வி.டி-கள் கைப்பற்றப்பட்டன. இவ்வளவு அதிக மதிப்புள்ள திருட்டு டி.வி.டி-களை ஒரே இடத்தில் கைப்பற்றுவது இந்தியாவிலேயே அதுதான் முதல் முறை. இந்த வழக்கில் காஜா மைதீனும் அவரது கூட்டாளிகளும் இரண்டாவது முறையாக குண்டர் சட்டத்தில் கைது செய்யப்பட்டனர். ஆனால், இந்த முறையும் மூன்றே மாதங்களில் சிறையில் இருந்து வெளியில் வந்துவிட்டார். ஒரு பக்கம் ஆட்களை வைத்து எங்களுக்கு கோடிக்கணக்கில் பேரம் பேசிக்கொண்டே, மறுபக்கம் எங்களைப் பழிவாங்கத் திட்டம் போட்டார்.</p>
<p class="content">மதுரை, கூடலழகர் பெருமாள் கோயில் அருகே எங்களுக்குச் சொந்தமாக டிஜிட்டல் ஸ்டுடியோ இருக்கிறது. அங்கு சில நபர்களை அனுப்பி, கடையில் பிரௌன்சுகர் வைத்துவிட்டார். விசாரணைக்கு அழைத்துச் சென்ற போதைப்பொருள் தடுப்புப் பிரிவு போலீஸாரிடம் பிரச்னையை முழுமையாக விவரித்தேன். அவர்களின் விசாரணையில் பிரௌன்சுகரை வைத்தது காஜா மைதீன்தான் என்பது உறுதியானது. உடனே போலீஸார் அதில் சம்பந்தப்பட்ட அனைவரையும் கைதுசெய்தனர். சென்னை, அண்ணா சாலையில் வைத்து ஓட ஓட துரத்தி காஜா மைதீனை கைதுசெய்தனர்.</p>
<p class="content">எங்கள் ஸ்டுடியோவில் வைத்த பிரௌன்சுகரின் அளவு 476 கிராம். இதன் சர்வதேச சந்தை மதிப்பு 1 கோடி ரூபாய். இந்த பிரௌன்சுகரை வைக்க உதவிய கஸ்டம்ஸ் அதிகாரிக்கு 50 லட்சம் ரூபாய் பேசப்பட்டுள்ளது. கடையில் வைத்த நபர்களுக்கு 5 லட்சம் ரூபாய். ஆக, எங்களை இந்த வழக்கில் சிக்கவைக்க சுமார் 1.5 கோடி ரூபாயை அசால்ட்டாக செலவு செய்திருக்கிறார் காஜா மைதீன். அப்படி என்றால், அவரிடம் எந்த அளவுக்குப் பணம் கொட்டிக்கிடக்கிறது என்பதை கற்பனை செய்துகொள்ளுங்கள்.</p>
<p class="content">பொதுவாக இதுபோன்ற போதைப்பொருள் குற்றத்தில் குறைந்தது 10 ஆண்டுகளுக்கு வெளியில் வரவே முடியாது. ஆனால், காஜா மைதீன் தன் செல்வாக்கைப் பயன்படுத்தி, கைப்பற்றப்பட்டது போதைப்பொருளே அல்ல என்று ரிப்போர்ட் வாங்கிவிட்டார்.  அதை வைத்து ஜாமீனும் வாங்கிவிட்டார். வெளியில் வந்த காஜா மைதீன் இந்த முறை எங்கள் தொழிலுக்கு மட்டுமல்ல... எங்கள் உயிருக்கும் குறிவைக்கத் தொடங்கிள்ளார். சேலம் ஆடிட்டர் ரமேஷ் கொலை நடந்தபோது, போலீஸார் தமிழகம் முழுக்க சோதனை நடத்தினர். அப்போது கோவையில் சிக்கிய கும்பல் ஒன்று, 'மதுரையைச் சேர்ந்த பாலன், ஜெகந்நாதன் என்ற இருவரை கொலை செய்யும் அசைன்மென்ட் எங்களுக்குக் கொடுக்கப்பட்டுள்ளது’ என்று கூறியுள்ளது. காவல் துறை அதிகாரிகள் எங்களை அழைத்து எச்சரித்தனர். இதைத் தொடர்ந்து நீதிமன்றத்தில் விண்ணப்பித்து இப்போது காவல் துறை பாதுகாப்பும் வழங்கப்பட்டுள்ளது.</p>
<p class="content">இந்த நிலையில் கைப்பற்றப்பட்ட பிரௌன்சுகர் ஹைதராபாத்தில் உள்ள மத்திய ஆய்வகத்துக்கும் அனுப்பப்பட்டிருந்தது. அந்த ஆய்வு முடிவில் 'இது முதல் தர பிரௌன்சுகர்’ என்று ரிப்போர்ட் வந்துள்ளது. இதை வைத்து, காஜா மைதீனின் ஜாமீனை ரத்துசெய்ய வேண்டும் என்று நீதிமன்றத்தில் மனு செய்துள்ளோம். அது விசாரணையில் இருக்கிறது. இதற்கு இடையில், மதுரையைச் சேர்ந்த சில கூலிப்படை நபர்களை காஜா மைதீன் சிறையில் இருந்து ஜாமீனில் வெளியில் எடுத்திருப்பதாக தகவல் வந்துள்ளது. இதுவரை எங்கள் தொழிலை அழித்து நாசப்படுத்திய காஜா மைதீன், இப்போது ஒட்டுமொத்தமாக எங்கள் உயிரையும் அழித்துவிடத் துடிக்கிறார்'' - பதற்றமாகப் பேசி முடித்தார் பாலன்.</p>
<p class="content">ஏற்கெனவே இரண்டு முறை குண்டர் சட்டத்தில் கைதுசெய்யப்பட்டுள்ள காஜா மைதீன், வெவ்வேறு வழக்குகளில் மொத்தம் ஆறு முறை கைது செய்யப்பட்டுள்ளார். பல்வேறு வழக்குகளும் நிலுவையில் உள்ளன.</p>
<p class="content">இந்த விஷயத்தில் காவல் துறையின் கருத்து என்ன? போதைப்பொருள் மற்றும் வீடியோ பைரசி தடுப்புப் பிரிவு டி.ஐ.ஜி-யான ஜான் நிக்கல்சனிடம் பேசியபோது, ''காஜா மைதீன் மற்றும் அவரது கூட்டாளிகள் மீது கடந்த காலங்களில் கடுமையான நடவடிக்கை எடுக்கப்பட்டதன் விளைவுதான்,  அவர்களால் முன்புபோல இந்தத் தொழிலை செய்ய முடியவில்லை. தற்போது எங்கள் நடவடிக்கையை மேலும் துரிதப்படுத்தி உள்ளோம். பிரௌன் சுகர் வைத்த வழக்கில் காஜா மைதீனின் ஜாமீனை ரத்துசெய்யும் மனு மீது விசாரணை நடைபெறப்போகிறது. அதில் கவனம் செலுத்தி வருகிறோம்'' என்றார்.</p>
<p class="content">-<span style="color: #0000ff"> பாரதி தம்பி </span></p>
<p class="content">படங்கள்: ஜெ.வேங்கடராஜ், ப.சரவணகுமார்</p>
<p class="content"> </p>
<p class="content"><span style="color: #0000ff">காஜா மைதீன் சொல்வது என்ன? </span></p>
<p class="content"><img align="left" width="138" height="200" alt="" src="http://cdnw.vikatan.com/jv/2014/05/mzeyzj/images/p19a.jpg">''நாங்கள் இந்தத் தொழிலில் கிட்டத்தட்ட 20 வருடங்களாக மேல் இருக்கிறோம். நேர்மையாகத் தொழில் செய்யும் எங்கள் மீது, ஜெகந்நாதன், பாலன் ஆகியோர் வேண்டும் என்றே தொடர்ந்து பொய்ப் புகார்களை அளித்து வருகின்றனர். நாங்கள் உரிமம் வாங்கும் அதே படத்துக்கு அவர்களும் உரிமம் வாங்குகிறார்கள். எங்களிடம்தான் முதல் ஒப்பந்தமும் லேப் லெட்டரும் இருக்கிறது என்று தெரிந்தும்கூட அவர்கள் வாங்குகிறார்கள். சில தயாரிப்பாளர்கள், இரண்டு பேரிடமுமே படத்தின் உரிமையை விற்று ஏமாற்றிவிடுகின்றனர். இந்த நிலையில்தான் நாங்கள் ஏதோ தில்லுமுல்லு செய்துவிட்டதைப்போல ஜெகந்நாதனும் பாலனும் புகார் தருகின்றனர். ஆனால், நீதிமன்றம் விற்கக் கூடாது என்று உத்தரவிட்ட சுமார் 200 படங்களை இப்போது வரை அவர்கள் விற்பனை செய்து வருகின்றனர். இது சம்பந்தமாக எங்கள் தரப்பில் புகார் கொடுத்துள்ளோம். சன் டி.வி. சக்சேனா வழக்கில் நான் மூன்றாவது குற்றவாளியாக சேர்க்கப்பட்டுள்ளேன். அதை வைத்துக்கொண்டு இவர்கள் என்னை பெரிய குற்றவாளியைப்போல சித்திரிக்கின்றனர். நான் திருட்டு டி.வி.டி. தயாரிப்பவன் என்ற குற்றச்சாட்டு முழுக்கப் பொய்யானது. அவர்களின் கடையில் பிரௌன்சுகர் வைத்த வழக்கு நீதிமன்றத்தில் நடந்துவருவதால், அதைப்பற்றி ஒன்றும் சொல்வதற்கு இல்லை. அவர்களை ஆட்களை ஏவிவிட்டு கொலை செய்ய முயற்சிப்பதாக கூறுவது சுத்தப் பொய்'' என்று அனைத்தையும் மறுத்தார்.</p>
<p class="content"> </p>
<p class="content"><span style="color: #0000ff">'டி.வி.டி தொழிலை முறைப்படுத்த வேண்டும்'' </span></p>
<p class="content">திருட்டு டி.வி.டி குறித்து நம்மிடம் பகிர்ந்துகொண்ட காவல் துறை அதிகாரி ஒருவர், ''சினிமாக்காரர்கள் திரைப்படத்தை வெளியிடும்போதே ஒரிஜினல் டி.வி.டி-யையும் வெளிட வேண்டும். எப்படியும் இவர்கள் வெளியிடாவிட்டாலும் காஜா மைதீன் போன்ற ஆட்கள் வெளியிடத்தான் போகின்றனர். அதற்குப் பதிலாக இவர்களே அதை செய்வதன் மூலம் அவர்களுக்கும் லாபம் கிடைக்கும். அரசுக்கும் வருமானம் வரும்'' என்றவர்கள், ''ஒரு காலி டி.வி.டி-யின் விலை ஏழு ரூபாய் என்று வைத்துக்கொண்டால், அதில் ஒரு படத்தை ஏற்றுவதற்கும் டி.வி.டி-யின் மேலே அச்சிடுவதற்கும் சேர்த்து அடக்க விலை 10 ரூபாய்தான் வரும். இவர்கள் அதை குறைந்தது 40 ரூபாயில் தொடங்கி 70 ரூபாய் வரை விற்கின்றனர். பல நூறு கோடி ரூபாய் பணம் எந்தக் கணக்கும் இல்லாமல் புழங்குகிறது. இதை முறைப்படுத்தி ஹோலோகிராம் முத்திரையை அமல்படுத்த வேண்டும். அத்துடன் அரசு முத்திரையையும் இணைத்து டி.வி.டி விற்பனையை முறைப்படுத்தினால், அரசுக்குக் கோடிக்கணக்கில் வருமானம் கிடைக்கும்'' என்கின்றனர்.</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">தலித் மக்களுக்கு நேர்ந்த கொடுமை!</div>
<div class="subtitle1">ஊர் கடையைத் தடுத்து வைத்து... ஊரைவிட்டு ஒதுக்கி வைத்து...</div>
<div class="subtitle2"></div>
<div class="content" style="border-top:1px solid #DDD;">
<p class="content">'ஊர் கடையில் பொருட்கள் வாங்க முடியாது. பிள்ளை அழுதால்கூட அடுத்த ஊர் சென்றுதான் பால் வாங்க வேண்டும். ஊரில் யாராவது இவர்களிடம் பேசினால், 5,000 ரூபாய் தண்டம் கட்ட வேண்டும்’ - இவை எல்லாம் தலித் குடும்பங்கள் மீது ஊர் பஞ்சாயத்து அளித்த தீர்ப்பு. சிவகங்கை மாவட்ட செவ்வூர் தலித் மக்கள் மீதுதான் இப்படி ஒரு நெருக்கடி.</p>
<p class="content"> </p>
<p class="content">அந்தக் கிராமத்தைச் சேர்ந்த தலித் பிரமுகர் அன்பு ராசு, ''ஊருக்கே விழா எடுக்கும் கோயில் எங்களுக்குச் சொந்தமான பிரம்மர் கோயில்தான். எங்க ஆளுங்கதான் பூசாரி, சாமியாடி எல்லாம். பல வருஷமா இந்த ஊருல நாங்களும் வேற சாதிக்காரங்களும் அண்ணன் தம்பியாத்தான் பழகிட்டு வந்தோம். போன வருஷம் பிரம்மர் கோயிலுக்கு எங்க பணத்துல புதுக் கட்டடம் கட்டி கும்பாபிஷேகம் நடத்தினோம். அதுதான் அடுத்த சாதிக்காரங்க கண்ணை உறுத்த ஆரம்பிச்சது. நம்மகிட்ட கைகட்டி நின்னவங்க... இப்ப கோயில் கட்டுற அளவுக்கு வளர்ந்துட்டாங்கனு நெனச்சாங்க. அப்பவே ஊர் முக்கியஸ்தர்கள் அந்தக் குடமுழுக்குல கலந்துக்கலை.</p>
<p style="text-align: center"><img align="middle" width="600" height="181" alt="" src="http://cdnw.vikatan.com/jv/2014/05/mzeyzj/images/p16.jpg"></p>
<p class="content"><img align="right" width="101" height="395" alt="" src="http://cdnw.vikatan.com/jv/2014/05/mzeyzj/images/p16b.jpg">வருஷாவருஷம் இந்தக் கோயிலுக்கு மஞ்சுவிரட்டு நடத்துவோம். இப்ப அதுக்குத் தடைவிதிச்சதால நாலு வருஷமா கோயில் மாட்டை வெச்சு சாமி கும்பிட்டுட்டு வந்துடுறோம். மஞ்சுவிரட்டு அன்னைக்கு ஊர் மந்தையில அம்பலக்காரர், அரண்மனைக்காரர்னு முக்கியப்பட்டவங்க எல்லாம் இருப்பாங்க. நாங்க எங்க குடியிருப்புல இருந்து கிளம்பி மந்தைக்குப் போய், அங்க இருந்து மாட்டைக் கூட்டிக்கிட்டுக் கோயிலுக்குப் போவோம். நாங்க போகாம அங்க இருந்து அவங்க கோயிலுக்குக் கிளம்பக் கூடாது. இந்த வருஷம் ஏப்ரல் அஞ்சாம் தேதி மஞ்சுவிரட்டு. அன்னைக்குக் காலையில நாங்க எல்லாம் மந்தைக்குப் போகக் கிளம்பிக்கிட்டு இருந்தோம். ஆனா, நாங்க இல்லாமலேயே மாட்டைப் பிடிச்சுக்கிட்டு ஊர்க்காரங்க கிளம்பிட்டாங்க. அதனால, நாங்க யாரும் போகாம இங்கேயே இருந்துட்டோம். கோயில் பூசாரியும் இங்கேயே இருந்ததால, கோயில் திறக்காம இருந்தது. அதுக்கு அப்புறம் இரண்டு நாள் கழிச்சு ஊர்க்கூட்டம் போட்டு கோயிலை ஏன் மூடுனீங்கன்னு கேட்டு மன்னிப்பு கேக்கச் சொன்னாங்க. நாங்க, 'வழக்கத்தை மாத்தி ஏன் நீங்க கிளம்பிப் போனீங்க’ன்னு கேட்டோம். அதுக்கு, 'எங்களையே எதிர்க்க ஆரம்பிச்சுட்டீங்களா?’னு 80 குடும்பத்தையும் ஊரைவிட்டுத் தள்ளிவெச்சுட்டாங்க. போலீஸ், கலெக்டர்னு புகார் கொடுத்தும் நடவடிக்கை இல்லை'' என்றார்.</p>
<p class="content">ஆசிரியர் பயிற்சி முடித்த ஜெயலெட்சுமி, ''இந்தக் கிராமத்துல எங்க சமூகத்துப் பிள்ளைங்க எல்லாம் டிகிரி வாங்கி இருக்கோம். அதையெல்லாம் அவங்களால ஏத்துக்க முடியலை. இப்ப ஒரு மாசமா நாங்க ஊருக்குள்ள நடந்து போனா.. 'இதுகளுக்கு வந்த வாழ்வைப் பாரு’னு சாதியைச் சொல்லி கேவலமாப் பேச ஆரம்பிச்சுட்டாங்க. கடையில ஒரு சாமான் வாங்க முடியலை. எங்களுக்கு சாமான் கொடுத்த சிவா செட்டியார் கடையில யாரும் சாமான் வாங்கக் கூடாதுன்னு கட்டுமானம் போட்டுடாங்க. பால்வாடியில எங்க ஆளுங்க வேலை பாக்குறாங்க. அதனால, அவங்க பிள்ளைகளைக்கூட பால்வாடிக்கு அனுப்பலை. எங்க ஆளுங்க வேலை பாக்கக் கூடாதுங்கறதுக்காகவே நூறு நாள் வேலை திட்டத்தை நிறுத்திவெச்சிருக்காங்க.?'' என்று கொட்டித் தீர்த்தார்.</p>
<p class="content">இதுகுறித்து பூலாங்குறுச்சி காவல் நிலையத்தில் புகார் அளித்தும் நடவடிக்கை இல்லை என்கிறார்கள். வட்டாட்சியர், மாவட்ட ஆட்சியர் என அனைவரிடமும் மனு அளித்தும் தேர்தல் பிஸி என்று கூறிவிட்டார்களாம்.</p>
<p class="content">செவ்வூர் ஊராட்சி மன்ற தலைவி மல்லிகா, ''இதுவரை இங்கு எல்லாரும் அண்ணன் தம்பியாத்தான் இருந்தோம். இந்த மஞ்சுவிரட்டு நிகழ்ச்சியிலே இருந்துதான் இப்படி ஊர் ரெண்டுபட்டு கிடக்குது. அந்த மக்களை யாரும் ஒதுக்கிவைக்கலை. ரெண்டு தரப்புலேயும் சிலர்தான் இதைப் பெரிசுபடுத்தி இப்படி ஆக்கிட்டாங்க. அதிகாரிகள் இரு தரப்பையும் அழைத்துப் பேசினாலே, இதுக்கு முடிவு வந்துடும்'' என்றார்.</p>
<p class="content">இந்த விவகாரம் குறித்து கடந்த 11-ம் தேதி திருப்பத்தூர் வட்டாட்சியர் அலுவலகத்தில் வருவாய்த் துறை அதிகாரிகள் மற்றும் காவல் துறை அதிகாரிகள் இருதரப்பையும் அழைத்து சமாதானக் கூட்டம் நடத்தினர். அதில் ''இனி இவர்களை ஊரைவிட்டு தள்ளிவைக்கக் கூடாது. கடைகளில் பொருட்கள் வழங்க வேண்டும். கோயில் விவகாரங்களில் இவர்கள் உரிமையைப் பறிக்கக் கூடாது. ஊர்ப் பணத்தில் இவர்கள் பங்கை இவர்களிடம் வழங்க வேண்டும். நூறு நாள் வேலைத் திட்டத்தை நிறுத்தக் கூடாது'' என வலியுறுத்தியுள்ளனர்.</p>
<p class="content">சாதி ஏற்றத்தாழ்வுகளை மறந்து மீண்டும் அண்ணன் தம்பிகளாகப் பழகுவதுதான் இதற்குத் தீர்வு.</p>
<p class="content">- <span style="color: #0000ff">அபுதாஹிர்</span>, படங்கள்: சாய் தர்மராஜ்</p>
</div>
</div> </div><div data-role='page' class='AjayPageDiv' style="width:94%; margin-left:3%"> <div class="art_content">
<div class="title1">உணவு யுத்தம்!</div>
<div class="subtitle1"></div>
<div class="content" style="border-top:1px solid #DDD;">
<p style="text-align: center"><strong><span style="color: #0000ff">உணவு விதிகள் </span></strong></p>
<p class="content"> என்ன சாப்பிடுவது என்ற கேள்வி ஒவ்வொரு நாளும் ஒவ்வொரு வேளையும் எதிர்நின்று பயமுறுத்துகிறது.</p>
<p class="content">லோ கொலஸ்ட்ரால், ஹை புரோட்டீன், ஒமேகா 3 ஃபேட்டி ஆசிட், பாலிபினைல், ஃபோலிக் ஆசிட், குட் கொலஸ்ட்ரால் என்று ஏதேதோ சொல்லி நம்மைப் பயமுறுத்துகிறார்கள்.</p>
<p class="content">போன வாரம் வரை நல்லெண்ணெய் சாப்பிட வேண்டாம் என்று சொன்ன டாக்டர், இந்த வாரம் சூரியகாந்தி எண்ணெய் வேண்டாம்; நல்லெண்ணெய் சாப்பிடுங்கள் என்கிறார். ஒரு டாக்டர் வேர்க்கடலையை விரும்பி சாப்பிடுங்கள் என்கிறார். மற்றவரோ, வேர்க்கடலையைக் கண்ணால்கூட பார்க்கக் கூடாது என்கிறார்.</p>
<p style="text-align: center"><img alt="" align="middle" width="500" height="521" src="http://cdnw.vikatan.com/jv/2014/05/mzeyzj/images/p30a.jpg"></p>
<p class="content">ஊடகங்கள் ஒருபக்கம் விதவிதமாக சமைத்துச் சாப்பிடுங்கள் என்கிறது. மறுபக்கம் எதைச் சாப்பிடுவதாக இருந்தாலும் இதய நோய், நீரிழிவு, ரத்த அழுத்தம் என்று சொல்லிப் பயமுறுத்துகிறது.</p>
<p class="content">என் வீட்டில் காகங்களுக்குச் சாப்பாடு வைப்பது வழக்கம். அதனால் காகங்களின் இயல்பை நெருக்கமாக அறிந்துகொள்ள முடிந்திருக்கிறது. சென்னை காகங்கள் விநோதமானவை. இவை இட்லி, தோசை, சோறு போன்ற எதையும் சாப்பிடுவது இல்லை. நூடுல்ஸ், சிப்ஸ், வடை, பஜ்ஜி, போண்டா போன்றவற்றை மட்டுமே சாப்பிடுகின்றன. பலமுறை தட்டில் சோற்றை வைத்து கா... கா... என அழைத்தாலும் நெருங்கி வந்து நுகர்ந்துகூட பார்ப்பது இல்லை. இதற்கு மாறாக எண்ணெய் பலகாரங்கள் எதை வைத்தாலும் உடனே பறந்துவந்து சாப்பிடுகின்றன. காகங்கள் கூடவா சென்னையில் துரித உணவுகளுக்குப் பழகிவிட்டன என்று ஆதங்கமாகவே இருக்கிறது.</p>
<p class="content">ஒரு நாளைக்கு இரண்டு வேளை உணவே போதுமானது என்கிறது தேரையர் எழுதிய பதார்த்த குண சிந்தாமணி. இது 15-ம் நூற்றாண்டில் எழுதப்பட்ட மருத்துவ நூல். மூன்று வேளை உணவு தேவை என்றால், முதல் உணவை சூரிய உதயத்தில் இருந்து ஒன்றரை மணி நேரத்துக்குள் சாப்பிட வேண்டும். இரண்டாவது உணவைச் சூரிய உதயத்தில் இருந்து ஆறு மணி  நேரத்துக்குள்ளும் மூன்றாவது வேளை உணவைச் சூரியன் மறைந்து மூன்று மணி நேரத்துக்குள்ளும் எடுத்துக்கொள்ளலாம் என்கிறது இந்த நூல்.</p>
<p class="content">பதார்த்த குண சிந்தாமணி, ஓர் அரிய மருத்துவ நூல். வாழ்வியலுக்கு வழிகாட்டும் இந்தப் புத்தகத்தில் தண்ணீரின் வகை, காய்கறிகளில் என்ன சாப்பிடலாம், ஏன் சாப்பிட வேண்டும், எப்போது எப்படி உறங்க வேண்டும் என்பதைப் பற்றி விரிவாக எடுத்துச் சொல்லப்பட்டுள்ளது. இதோடு உணவின் வகைகள், பழங்களின் வகைகள், உலோக வகைகள், உடலுறவு கொள்வதற்கான நேரம், மனநிலை என சகலமும் ஆராயப்பட்டுள்ளது. உணவு முறைகளைப் பற்றிய நமது பராம்பரிய அறிவு இதுவரை தனித்து தொகுக்கப்படவில்லை. உணவு குறித்து ஆங்கிலத்தில் வெளியாகும் புத்தகங்களுக்குத் தரும் முக்கியத்துவத்தை மரபான தமிழ் நூல்களுக்கு நாம் தருவது இல்லை.</p>
<p class="content">25 ஆண்டுகளுக்கு முன்பு வரை நோய் வந்தால்... தேவைப்படும் பத்தியமோ, விலக்க வேண்டிய உணவுகளைத் தவிர்த்தோ சாப்பிடுவார்கள். இன்று நோய்வந்துவிடப் போகிறதே எனப் பயந்து பயந்து சாப்பிடுகிறோம். ஒன்றாம் வகுப்பில் படிக்கும் மாணவன்கூட கண்ணாடி அணிந்திருக்கிறான். சரிவிகித உணவு கிடைக்கவில்லை என்று காரணம் சொல்கிறார்கள்.</p>
<p class="content">மறுபக்கம் 10-ல் ஐந்து பள்ளிச் சிறுவர்கள் அதிக உடல் பருமன் கொண்டிருக்கிறார்கள். நாலு வயது பையனை டயட் இருக்கச் சொல்லி வீட்டில் மிரட்டுகிறார்கள் என்றால் பார்த்துக்கொள்ளுங்கள்.</p>
<p style="text-align: center"><img alt="" align="middle" width="550" height="358" src="http://cdnw.vikatan.com/jv/2014/05/mzeyzj/images/p30c.jpg"></p>
<p class="content">இன்னொரு பக்கம் என்ன சாப்பிட்டால் ஞாபக சக்தி வளரும், எது சாப்பிட்டால் மெல்லிடை உருவாகும், எந்த உணவு உயரமாக வளரவைக்கும் என மருத்துவரை நாடிப் போய் கேட்கும் அவலம். மறுபக்கம் சக்கை உணவுகளை வாங்கிச் சாப்பிட்டு, வீட்டு உணவு என்றாலே ஓடி ஒளியும் பிராயத்துப் பிள்ளைகள். சாப்பாட்டுப் பிரச்னை எல்லோரையும் பாடாய்படுத்துகிறது. நின்று நிதானமாக யோசிக்க ஆரம்பித்தால் அன்றைய வேலை கெட்டுவிடும் என்று, ஏதாவது ஒன்றைச் சாப்பிட்டுவிட்டு ஓட ஆரம்பிக்கிறார்கள்.</p>
<p class="content">சாப்பிடுகிறவருக்கு இவ்வளவு சிக்கல் என்றால், சமைப்பவருக்கு இதைவிட சிக்கல். சமைத்த உணவில் பாதி வீணாகிறது அல்லது ஃபிரிஜ்ஜில் வைத்து ஒரு வாரம் சாப்பிட வேண்டியிருக்கிறது. பசிக்கு சாப்பிடுகிறவர்களைவிடவும், சாப்பிடுகிற நேரம் வந்துவிட்டது என்பதற்காகச் சாப்பிடுகிறவர்கள், இன்று அதிகமாகியிருக்கிறார்கள். ஆகவே அவர்கள் உணவைப் பெரிதாக நினைப்பது இல்லை.</p>
<p class="content">தனியாகச் சாப்பிடுவதுதான் உடல்நலக் கேட்டில் முதல் பிரச்னை. தனியாகச் சாப்பிடும்போது அதிகம் சாப்பிடுகிறோம் என்கிறது உணவு அறிக்கை. ஆகவே, கூடி ஒன்றாகச் சாப்பிடுவதே நல்லது. உணவு வீணாகிறதே என்று நினைத்தால், வயிறு வீணாகிவிடும். இல்லத்தரசிகளில் பலர் மிச்சம் இருக்கிற உணவை எல்லாம் சாப்பிட்டு உடலைப் பருமனாக்கிக்கொள்கிறார்கள். இது தவிர்க்கப்பட வேண்டிய ஒன்று.</p>
<p class="content">இரண்டுவிதமான உணவு வகைகள் நம் முன்னே இருக்கின்றன. ஒன்று மேற்கத்திய நவீன உணவு. அதில் அதிகம் துரிதவகை உணவுகள், செயற்கை சுவையூட்டிகளால் தயாரிக்கப்பட்டது. நார்ச்சத்து வைட்டமின் குறைவு, அதிக சர்க்கரை - உப்பு சேர்க்கப்பட்டது. இதனால் உடல்பருமன், சர்க்கரை நோய், இதய நோய்கள் வர வாய்ப்பு இருக்கிறது.</p>
<p class="content">மற்றொன்று நமது மூதாதையர் காலம் தொட்டு உண்ணப்பட்டு வரும் பாரம்பரிய உணவு. இது ஊருக்கு ஊர், சூழலுக்கு ஏற்ப மாறுபடக்கூடியது. இதில் விதவிதமான சுவைகள், ருசிகள் கிடையாது. ஆனால், உடல்நலத்தை மேம்படுத்தக்கூடியது. இந்த உணவு வகைகள் பருவகால மாறுதல்களுக்கு ஏற்ப உடலைச் சீர்செய்யக் கூடியது.</p>
<p class="content">உள்ளூர் காய்கறிகள், இறைச்சி கொண்டு தயாரிக்கப்படுவது. புரோட்டீன் அதிகம் உள்ள உணவுகள், சிறு தானியங்கள், காய்கறிகள் பழங்கள் அதிகம் சேர்க்கப்படுபவை. இவை தலைமுறையாகச் சாப்பிடப்படுவதால் கெடுதல் செய்யாது என்பதை உறுதியாகச் சொல்ல முடியும்.</p>
<p class="content">இந்த இரண்டில் எதை நாம் தேர்வுசெய்வது என்பதை நாம் முடிவு செய்வதற்கு பதிலாக சந்தை முடிவு செய்கிறது. பகட்டான விளம்பரங்களும் போலி வாக்குறுதிகளும் கவர்ச்சியான பாக்கெட்டுகளும் <img alt="" align="right" width="171" height="280" src="http://cdnw.vikatan.com/jv/2014/05/mzeyzj/images/p31.jpg">மேற்கத்திய உணவே சிறந்தது என்று நம்மிடம் திணிக்கின்றன. இதுதான் இன்றுள்ள முக்கியப் பிரச்னை.</p>
<p class="content">பச்சைக் காய்கறிகளையும் பழங்களையும் மட்டுமே சாப்பிட்டு உயிர்வாழும் மனிதர்கள் பலர் இந்தியாவில் இருக்கிறார்கள், சமண மதத்தில் உள்ள தீவிர சைவ உணவுப் பழக்கம் கொண்டவர்கள், மரத்தில் இருந்து தானே உதிரும் பழங்களை மட்டுமே உண்பார்கள். பூமிக்கு அடியில் விளையும் கிழங்குகளை சாப்பிட மாட்டார்கள்.</p>
<p class="content">பச்சைக் காய்கறிகள் கொண்ட சாலட் உண்பது உலகெங்கும் நடைமுறையில் உள்ளது, சாலட் என்பது பிரெஞ்சு சொல்லில் இருந்து உருவானது, இதன் லத்தீன் மூலம் சாலடா, அதாவது உப்பிடப்பட்டது, 14-ம் நூற்றாண்டில் இந்த சொல் உருவாக்கப்பட்டது. காய்கறிகளை நறுக்கி அதில் உப்பும் வினிகரும் சேர்த்து தருவதால் அது சாலட் என அழைக்கப்படுகிறது.</p>
<p class="content">கிரேக்கர்களும் ரோமானியர்களும் பச்சைக் காய்கறிகளையும் பழங்களையும் சாலடுகளாகத் தயாரித்து சாப்பிடுவதில் அதிக ஆர்வம் கொண்டிருந்தார்கள். 19-ம் நூற்றாண்டில்தான் அமெரிக்காவில் க்ரீன் சாலட் சாப்பிடுவது புகழ்பெறத் தொடங்கியது. தேவையான காய்கறிகளை உடனடியாகத் துண்டுகளாக்கி சாலட் தயாரிப்பது போய், முன்னதாகவே துண்டிக்கப்பட்டு சுவையூட்டப்பட்ட ரெடிமேட் சாலடுகள் இப்போது கடைகளில் விற்பனை செய்யப்படுகின்றன.</p>
<p class="content">உணவியல் அறிஞர் மைக்கேல் போலன் உணவு விதிகள் என்ற புத்தகம் எழுதியிருக்கிறார். நாம் எதைச் சாப்பிட வேண்டும், எதைத் தவிர்க்க வேண்டும் என்பதற்கான விதிகளை அவர் எளிமையாக வரையறை செய்திருக்கிறார். போலனின் வரையறைகளில் பல நாமும் பின்பற்ற வேண்டியதே.</p>
<p class="content">போலன் 64 விதிகளை வரையறை செய்கிறார், அதில் 10 கட்டளைகளை நாம் அப்படியே ஏற்றுக்கொள்ளலாம்.</p>
<p class="content">ஒன்று... உணவுப் பொருட்கள் வாங்க கடைக்குப் போகும்போது, உங்கள் தாத்தா அல்லது பாட்டியை கடைக்கு அழைத்துக்கொண்டு போங்கள். அவர்கள் எதையெல்லாம் சாப்பிட அருகதை அற்றது என்று ஒதுக்குகிறார்களோ, அவற்றை வாங்காதீர்கள். டப்பாவில் அடைத்த தயிரை அவர்கள் ஏற்றுக்கொள்ள மாட்டார்கள். ரசாயனப் பொருள் கலந்த ரெடிமேட் உணவை ஒதுக்கிவிடுவார்கள். பிளாஸ்டிக் பாக்கெட்டில் தயார் நிலையில் உள்ள சப்பாத்தியை ஒருபோதும் அவர்கள் சாப்பிட மாட்டார்கள். ஏன் அவர்கள் இந்த துரித உணவுகளை ஒதுக்குகிறார்கள் என்றால், அனுபவத்தில் சரியான உணவு எது என்பதை கண்டறிந்திருக்கிறார் என்பதால்தான். ஆகவே உங்கள் பாட்டியோ, தாத்தாவோ உங்களுக்கு சிபாரிசு செய்யாத எல்லா உணவுகளையும் தவிர்த்துவிடுங்கள், இதுவே உணவைத் தேர்வுசெய்வதில் முதல் படி.</p>
<p class="content">இரண்டாவது விதி... உங்கள் ஆரோக்கியத்தை மேம்படுத்துவற்காகவே உருவாக்கப்பட்ட உணவு என்று பெரிதாக விளம்பரம் செய்யப்படும் உணவுகளைத் தேர்வுசெய்ய வேண்டாம். பெரும்பாலும் அவர்கள் இதை வெறும் விளம்பர உத்தியாகவே பயன்படுத்துகிறார்கள். போட்டி நிறுவனங்களைவிட தாங்கள் சிறந்தவர்கள் என்று காட்டுவதற்காகவே, அதிக விட்டமின், கார்போஹைட்ரேட், புரோட்டீன், ஃபைபர் உள்ளது என பொய்யாக விளம்பரம் செய்கிறார்கள்.</p>
<p class="content">மூன்றாவது விதி... சிப்ஸ், நொறுக்குத்தீனிகள், எண்ணெய் பலகாரங்கள் போன்றவற்றை ஒதுக்கி அதற்குப் பதிலாக பழங்கள், கொட்டைகள், பச்சைக்காய்கறிகளை உண்ணப் பழகுங்கள்.</p>
<p class="content">நான்காவது விதி... இயந்திரங்களால் சமைக்கப்படும் உணவுகளை ஒதுக்குங்கள். மனிதர்களால் சமைக்கப்படும் உணவில் உள்ள கவனமும் ருசியும் அக்கறையும் ஒருபோதும் தொழிற்சாலையில் தயாரிக்கப்படும் உணவுகளில் இருக்காது. ஆகவே, இயந்திரங்கள் உருவாக்கும் உணவு வகைகளை ஒதுக்குங்கள்.</p>
<p class="content">ஐந்தாவது விதி... அந்தந்தப் பருவ காலங்களில் விளைகின்ற பழங்கள், காய்கறிகள், கீரைகளை உண்ணுங்கள். எல்லாக் காலத்திலும் மாம்பழம் கிடைக்கிறது என்பது ஏமாற்று. அது உடல்நலத்துக்கு கெடுதல் செய்யும்.</p>
<p class="content">ஆறாவது விதி... நான்கு காலில் உள்ள விலங்குகளை உண்பது செரிமானம் செய்ய நேரமாகும். ஆகவே, குறைவாக உண்ண வேண்டும். பறவைகளின் இறைச்சி சாப்பிடக்கூடியது. ஆனால், அளவோடு அறிந்து சாப்பிட வேண்டும். ஒற்றைக் கால் கொண்ட தாவரங்களில் இருந்து வரும் காய்கறிகளை எவ்வளவு வேண்டுமானாலும் சாப்பிடலாம் என்கிறது சீனப் பழமொழி. இது எல்லோருக்கும் பொருந்தக்கூடிய ஒன்று.</p>
<p class="content">ஏழாவது விதி... இயற்கையாக விளையக்கூடிய தானியங்கள், காய்கறிகள், அரிசியைத் தேர்வுசெய்து சாப்பிடுங்கள். ரசாயன உரமிடப்பட்ட காய்கறிகளில் அதன் பாதிப்பு இருக்கவே செய்யும்.</p>
<p class="content">எட்டாவது விதி... உப்பும் சர்க்கரையும் அதிகம் சேர்க்காத உணவாக தேர்வு செய்யுங்கள். இரண்டையும் கட்டுப்பாட்டில் வைத்துக்கொள்ள வேண்டியது அவசியம்.</p>
<p class="content">ஒன்பதாவது விதி... செயற்கை குளிர்பானங்களை தவிர்த்து இயற்கையாக கிடைக்கும் பழச்சாறு, மோர், இளநீர் போன்றவற்றை குடியுங்கள்.</p>
<p class="content">10-வது விதி... மருத்துவருக்குப் பணம் கொடுப்பதைவிட பலசரக்குக் கடைக்காரருக்கு கொடுக்கலாம் என்றொரு ஆங்கில பழமொழி உள்ளது. ஆகவே, தேவையான உணவுப்பொருட்களை தரம் அறிந்து தேடிப்பார்த்து வாங்க வேண்டும். அதற்கு சோம்பேறித்தனம் கொண்டால், மருத்துவரைத் தேட வேண்டிய அவசியம் வந்துவிடும். விவசாயியிடம் இருந்து நேரடியாக உணவுப்பொருட்களை பெற முடிந்தால் மிகவும் நல்லது.</p>
<p class="content">போலனின் இந்த விதிகள் அவரது கண்டுபிடிப்பு இல்லை. இது பல்வேறு உணவுப் பண்பாட்டில் முன்பு பின்பற்றப்பட்டவைதான்.</p>
<p class="content"><img alt="" align="right" width="261" height="41" src="http://cdnw.vikatan.com/jv/2014/05/mzeyzj/images/food.jpg"></p>
</div>
</div> </div>

		
		<div class="footer">
		
			<div class="next">
				<img  src="../../next.gif"/>
			</div>

			<div class="prev">
				<img src="../../prev.gif"/>
			</div>

			<div class="pageNumber">
				<span></span>
			</div>

		</div>

		</Body>
	</HTMl>
